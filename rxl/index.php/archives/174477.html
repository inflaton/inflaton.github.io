﻿



﻿<!DOCTYPE html>
<html lang="zh-CN">

<!-- Mirrored from rxl.xuefovip.com/index.php/archives/174477 by HTTrack Website Copier/3.x [XR&CO'2014], Tue, 21 Jan 2020 15:15:23 GMT -->
<!-- Added by HTTrack --><meta http-equiv="content-type" content="text/html;charset=UTF-8" /><!-- /Added by HTTrack -->
<head>
<meta charset="UTF-8">
<meta name="viewport" content="width=device-width, initial-scale=1, maximum-scale=1, user-scalable=no">
<meta http-equiv="X-UA-Compatible" content="IE=edge">
<title itemprop="name">地藏菩萨圣德大观  </title>
<meta property="og:title" content="地藏菩萨圣德大观 &#8211; 佛法人生（xuefo.vip）">
<meta property="og:type" content="article">
<meta property="og:url" content="http://rxl.xuefovip.com/archives/174477">
<meta property="og:description" content="地藏菩萨圣德大观弘一大师编述地藏菩萨圣德大观序第一章 译名辨异第二章 十轮经大旨第三章 占察经大旨第四…">
<meta property="og:image" content="../../wp-content/uploads/2018/10/faputixin.jpg">
<meta name="twitter:card" content="summary">
<meta name="twitter:title" content="地藏菩萨圣德大观 &#8211; 佛法人生（xuefo.vip）">
<meta name="twitter:description" content="地藏菩萨圣德大观弘一大师编述地藏菩萨圣德大观序第一章 译名辨异第二章 十轮经大旨第三章 占察经大旨第四…">
<meta name="twitter:url" content="http://rxl.xuefovip.com/archives/174477">
<meta name="twitter:image" content="../../wp-content/uploads/2018/10/faputixin.jpg">
<meta name="keywords" content="佛法人生（xuefo.vip）,佛,佛法,学佛,修行,入行论">
<meta name="theme-color" content="#3f51b5">
<link rel="pingback" href="http://rxl.xuefovip.com/xmlrpc.php">
<link rel='dns-prefetch' href='http://s.w.org/' />

<script>
var MP3jPLAYLISTS = [];
var MP3jPLAYERS = [];
</script>
		<script type="text/javascript">
			window._wpemojiSettings = {"baseUrl":"https:\/\/s.w.org\/images\/core\/emoji\/11\/72x72\/","ext":".png","svgUrl":"https:\/\/s.w.org\/images\/core\/emoji\/11\/svg\/","svgExt":".svg","source":{"concatemoji":"http:\/\/rxl.xuefovip.com\/wp-includes\/js\/wp-emoji-release.min.js?ver=1.8.3.c160b7e"}};
			!function(a,b,c){function d(a,b){var c=String.fromCharCode;l.clearRect(0,0,k.width,k.height),l.fillText(c.apply(this,a),0,0);var d=k.toDataURL();l.clearRect(0,0,k.width,k.height),l.fillText(c.apply(this,b),0,0);var e=k.toDataURL();return d===e}function e(a){var b;if(!l||!l.fillText)return!1;switch(l.textBaseline="top",l.font="600 32px Arial",a){case"flag":return!(b=d([55356,56826,55356,56819],[55356,56826,8203,55356,56819]))&&(b=d([55356,57332,56128,56423,56128,56418,56128,56421,56128,56430,56128,56423,56128,56447],[55356,57332,8203,56128,56423,8203,56128,56418,8203,56128,56421,8203,56128,56430,8203,56128,56423,8203,56128,56447]),!b);case"emoji":return b=d([55358,56760,9792,65039],[55358,56760,8203,9792,65039]),!b}return!1}function f(a){var c=b.createElement("script");c.src=a,c.defer=c.type="text/javascript",b.getElementsByTagName("head")[0].appendChild(c)}var g,h,i,j,k=b.createElement("canvas"),l=k.getContext&&k.getContext("2d");for(j=Array("flag","emoji"),c.supports={everything:!0,everythingExceptFlag:!0},i=0;i<j.length;i++)c.supports[j[i]]=e(j[i]),c.supports.everything=c.supports.everything&&c.supports[j[i]],"flag"!==j[i]&&(c.supports.everythingExceptFlag=c.supports.everythingExceptFlag&&c.supports[j[i]]);c.supports.everythingExceptFlag=c.supports.everythingExceptFlag&&!c.supports.flag,c.DOMReady=!1,c.readyCallback=function(){c.DOMReady=!0},c.supports.everything||(h=function(){c.readyCallback()},b.addEventListener?(b.addEventListener("DOMContentLoaded",h,!1),a.addEventListener("load",h,!1)):(a.attachEvent("onload",h),b.attachEvent("onreadystatechange",function(){"complete"===b.readyState&&c.readyCallback()})),g=c.source||{},g.concatemoji?f(g.concatemoji):g.wpemoji&&g.twemoji&&(f(g.twemoji),f(g.wpemoji)))}(window,document,window._wpemojiSettings);
		</script>
		<style type="text/css">
img.wp-smiley,
img.emoji {
	display: inline !important;
	border: none !important;
	box-shadow: none !important;
	height: 1em !important;
	width: 1em !important;
	margin: 0 .07em !important;
	vertical-align: -0.1em !important;
	background: none !important;
	padding: 0 !important;
}
</style>
<link rel='stylesheet' id='smartideo_css-css'  href='../../wp-content/plugins/smartideo/static/smartideo16b9.css?ver=2.5.2' type='text/css' media='screen' />
<link rel='stylesheet' id='dashicons-css'  href='../../wp-includes/css/dashicons.min340a.css?ver=1.8.3.c160b7e' type='text/css' media='all' />
<link rel='stylesheet' id='mdx_mdui_css-css'  href='../../wp-content/themes/mdx/mdui/css/mdui.min340a.css?ver=1.8.3.c160b7e' type='text/css' media='all' />
<link rel='stylesheet' id='mdx_style_css-css'  href='../../wp-content/themes/mdx/style340a.css?ver=1.8.3.c160b7e' type='text/css' media='all' />
<link rel='stylesheet' id='mp3-jplayer-css'  href='../../wp-content/plugins/mp3-jplayer/css/darkde39.css?ver=2.7.3' type='text/css' media='all' />
<script type='text/javascript' src='../../wp-includes/js/jquery/jqueryb8ff.js?ver=1.12.4'></script>
<script type='text/javascript' src='../../wp-includes/js/jquery/jquery-migrate.min330a.js?ver=1.4.1'></script>
<link rel='https://api.w.org/' href='http://rxl.xuefovip.com/index.php/wp-json/' />
<link rel="EditURI" type="application/rsd+xml" title="RSD" href="http://rxl.xuefovip.com/xmlrpc.php?rsd" />
<link rel="wlwmanifest" type="application/wlwmanifest+xml" href="http://rxl.xuefovip.com/wp-includes/wlwmanifest.xml" /> 
<link rel='prev' title='印光大师净土开示84题' href='174347.html' />
<link rel='next' title='佛说大乘无量寿庄严清净平等觉经' href='173619.html' />

<link rel="canonical" href="174477.html" />
<link rel='shortlink' href='http://rxl.xuefovip.com/?p=174477' />
<link rel="alternate" type="application/json+oembed" href="http://rxl.xuefovip.com/index.php/wp-json/oembed/1.0/embed?url=http%3A%2F%2Frxl.xuefovip.com%2Findex.php%2Farchives%2F174477" />
<link rel="alternate" type="text/xml+oembed" href="http://rxl.xuefovip.com/index.php/wp-json/oembed/1.0/embed?url=http%3A%2F%2Frxl.xuefovip.com%2Findex.php%2Farchives%2F174477&amp;format=xml" />
<link rel="icon" href="../../wp-content/uploads/2018/10/cropped-logo-32x32.jpg" sizes="32x32" />
<link rel="icon" href="../../wp-content/uploads/2018/10/cropped-logo-192x192.jpg" sizes="192x192" />
<link rel="apple-touch-icon-precomposed" href="../../wp-content/uploads/2018/10/cropped-logo-180x180.jpg" />
<meta name="msapplication-TileImage" content="http://rxl.xuefovip.com/wp-content/uploads/2018/10/cropped-logo-270x270.jpg" />
		<style type="text/css" id="wp-custom-css">
			button.seai{display:none;}

article p{text-align: justify;}		</style>
	<style type="text/css">/** Mega Menu CSS: fs **/</style>

<script src="http://tajs.qq.com/stats?sId=66064181"></script>
<script src="../../../download.xuefovip.com/js/clipboard.min.js"></script>
<script src="../../../download.xuefovip.com/js/layer.js"></script>
</head>            <body class="mdui-theme-primary-indigo mdui-theme-accent-indigo body-grey">
    <div class="fullScreen sea-close"></div>
        <div class="mdui-drawer mdui-color-white mdui-drawer-close mdui-drawer-full-height" id="left-drawer">
    <div class="sideImg LazyLoad" data-original="http://rxl.xuefo.vip/wp-content/uploads/2018/10/201810091-300x300.jpg">
      	  
      <button class="mdui-btn mdui-btn-icon mdui-ripple nightVision mdui-text-color-white mdui-valign mdui-text-center" mdui-tooltip="{content: '切换日间/夜间模式'}" id="tgns" mdui-drawer-close="{target: '#left-drawer'}"><i class="mdui-icon material-icons">&#xe3a9;</i></button>
                </div>
    <nav role="navigation"><div id="mdx_menu" class="mdui-list"><ul>
<li class="page_item page-item-2"><a href="http://rxl.xuefovip.com/">资料库</a></li>
</ul></div>
</nav>
    </div>
    <header role="banner"><div class="titleBarGobal mdui-appbar mdui-shadow-0  mdui-text-color-white-text" id="titleBarinPost">
            <div class="mdui-toolbar mdui-appbar-fixed">
            <button class="mdui-btn mdui-btn-icon" id="menu" mdui-drawer="{target:'#left-drawer',overlay:true}"><i class="mdui-icon material-icons">menu</i></button>
                <a href="http://rxl.xuefovip.com/" class="mdui-typo-headline">佛法人生（xuefo.vip）</a>
                <div class="mdui-toolbar-spacer"></div>
                <button class="mdui-btn mdui-btn-icon" mdui-menu="{target: '#qrcode'}" mdui-tooltip="{content: '在其他设备上继续阅读'}" id="oth-div"><i class="mdui-icon material-icons">&#xe326;</i></button>
                <div class="mdui-menu" id="qrcode">
                </div>
                <button class="mdui-btn mdui-btn-icon seai"><i class="mdui-icon material-icons">&#xe8b6;</i></button>
            </div>
        </div></header>
        <div class="titleBarGobal mdui-appbar mdui-shadow-0 mdui-text-color-white-text" id="SearchBar">
<form class="mdui-toolbar mdui-appbar-fixed" role="search" method="get" id="searchform" action="http://rxl.xuefovip.com/">
<div class="outOfSearch mdui-valign">
  <label for="s"><i class="mdui-icon material-icons seaicon">&#xe8b6;</i></label>
  <input class="seainput" type="text" name="s" id="s" autocomplete="off" placeholder="搜索什么..." value="">
</div>
<div class="mdui-toolbar-spacer"></div>
<a class="mdui-btn mdui-btn-icon sea-close"><i class="mdui-icon material-icons">&#xe5cd;</i></a>
</form>
</div>
            <div class="mdui-text-color-white-text mdui-color-theme mdui-typo-display-2 mdui-valign PostTitle" itemprop="name headline" itemtype="http://schema.org/BlogPosting"><span class="mdui-center">地藏菩萨圣德大观</span></div>
        <div class="PostTitleFill mdui-color-theme"></div>
      <div class="PostMain">
            <div class="ArtMain0 mdui-center mdui-shadow-12">
                        <img class="PostMainImg0" alt="地藏菩萨圣德大观" src="../../wp-content/uploads/2018/10/faputixin.jpg">                <article class="post-174477 post type-post status-publish format-standard has-post-thumbnail hentry category-35  mdui-typo" id="post-174477" itemprop="articleBody">
                <p>地藏菩萨圣德大观</p>
<p>弘一大师编述</p>
<p>地藏菩萨圣德大观序</p>
<p>第一章 译名辨异</p>
<p>第二章 十轮经大旨</p>
<p>第三章 占察经大旨</p>
<p>第四章 本愿经大旨</p>
<p>第五章 法身赞及仪轨大旨并灭定业真言</p>
<p>第六章 他经流传</p>
<p>第七章 诸家章疏</p>
<p>第八章 诸家忏仪</p>
<p>第九章 诸家赞述</p>
<p>第十章 问答遣疑</p>
<p>地藏菩萨圣德大观序</p>
<p>永宁大华严寺沙门弘一演音敬述</p>
<p>后二十一年岁次壬申九月，余居峙山。上海李圆净居士来书，谓将助编九华山志，属为供其资料。自惟剃染已来，至心归依地藏菩萨十又五载，受恩最厚。久欲辑录教迹，流传于世，赞扬圣德而报深恩。今其时矣。后二月，云游南闽，住万寿岩。乃从事辑录，都为一卷，题曰地藏菩萨圣德大观。将付书局别以刊布，并贡诸圆净居士备采择焉。</p>
<p>近代缁素赞述菩萨化迹等书，已有数帙。然其取材，多据本愿一经。今则遍探大藏并及诸家撰述。前详言者今略指之，如本愿大旨及九华垂迹等是也。前阙遗者今补集之，如余诸文等是也。惟所憾者。余于十数年来，凡菩萨化迹见于大藏及诸家撰述虽复留意，未尝剿录。今以疾遽属稿，不获遍检，唯就其忆及者略集一卷。未免有所遗忘耳。</p>
<p>大分十章：第一章，译名辨异。以诸经传译地藏名号，文字小有增减不同。今为列举，示其差别。第二章，十轮经大旨。提挈经义，录写较详。序品赞地藏菩萨功德之文，录者尤繁。惟愿见闻皆大欢喜，同生深信，至心归依。第三章，占察经大旨，亦详录之。第四章，本愿经大旨。唯依阅藏知津，录写纲要。并录付嘱经文二节，以示我等今日得受化度之因。第五章，法身赞及仪轨大旨，并灭定业真言。第六章，他经流传。第七章，诸家章疏。第八章，诸家忏仪。第九章，诸家赞述。灵峰赞地藏菩萨别集，录其原文有十之九，共涉十纸。可见蕅益大师一生，铭心沥血，归信赞扬之迹。惟冀后之学者，承斯遗范，精进修持，绍隆而光大焉。第十章，问答遣疑。唯有四问。当不止此，且从阙略也。</p>
<p>录写之时，亦以仓卒不及详斟，故其布列形式高下未能尽善。具录全文者低二格写，撮录原文大意及引文片段者皆顶格写，微示区别。惟录写经文而低二格，非是尊经之道，良用悚惧，未能释怀。而又别无善法可以变易。且俟当来，重复辑录，假以岁月，审慎斟定，或可无大过耳。</p>
<p>是稿成就前二日。卢世侯居士割指滴血，绘地藏菩萨圣像一尊，捧奉入山。胜缘巧值，诚不思议。谨以写影，冠于卷首。卢居士，一字虬儿。善绘画。随侍老父，旅居思明。天性醇厚，事两亲以孝闻。殆亦多生已来，常受地藏菩萨教化者耶。</p>
<p>┌────────────────────────┐</p>
<p>│申十二月二十六日，辑写既竟，悲欣交集。敬挈摭蕅益│</p>
<p>│　　　大师续持回向偈中四偈，而为发愿回向。　　　│</p>
<p>│我誓以身心，奉上地藏主。随于刹尘劫，永处众苦中。│</p>
<p>│普代众生苦，令得先成佛。劫石或可移，此愿终不改。│</p>
<p>│我所修福业，忏悔发宏愿。种种胜善根，体性同法界。│</p>
<p>│一一皆回向，普施诸含识。悉愿证真常，同归寂光土。│</p>
<p>└────────────────────────┘</p>
<p>地藏菩萨圣德大观</p>
<p>永宁大华严寺沙门弘一演音敬撰</p>
<p>第一章　译名辨异</p>
<p>梵名乞叉底檗沙，此云地藏。而诸经译传，亦有增文，列举如下：</p>
<p>地藏菩萨，此为诸经论通译之名。地藏之义，如明蕅益大师占察善恶业报经疏广释。</p>
<p>大地藏菩萨，出晋译大方广佛华严经入法界品。</p>
<p>持地藏菩萨，出西秦译佛说罗摩伽经，即是入法界品别译。</p>
<p>地藏王菩萨，出唐译大乘本生心地观经。清来舟释云：主执幽冥，随愿自在，故尊为王。然王义甚广，此释未能尽也。</p>
<p>第二章　十轮经大旨</p>
<p>以下三章大旨，皆依明蕅益大师阅藏知津文而增减之。</p>
<p>此经共有两译。</p>
<p>佛说大方广十轮经，八卷，出北凉录失译人名，与后同本，而文缺略。</p>
<p>大乘大集地藏十轮经，十卷，唐玄奘译，今依此本，略录大旨。</p>
<p>是经执笔译文者为大乘昉师，并撰序文冠于经首。师谓十轮经者，则此土末法之教也。何以明之？佛以末法恶时，去圣寖远。败根比之坏器，空见借喻生盲，沉醉五欲类石田之不苗，放肆十恶似臭身之垢秽。故此经能濯臭身，开盲目，陶坏器，沃石田。观此数言，可以略知是经所被之机矣。</p>
<p>序品第一：</p>
<p>佛在佉罗帝耶山。南方云来，雨诸供养，演诸法声。众会手中，各各现如意珠，雨宝放光，见十方土。又见身各地界增强，坚重难举。有天帝释，名无垢生，以颂问佛。佛为广叹地藏菩萨功德。文云：</p>
<p>尔时世尊告无垢生帝释曰：汝等当知。有菩萨摩诃萨，名曰地藏。已于无量无数大劫，五浊恶时，无佛世界，成熟有情。今与八十百千那庾多频跋罗菩萨俱。为欲来此礼敬亲近供养我故，观大集会生随喜故。并诸眷属，作声闻像，将来至此。以神通力，现是变化。</p>
<p>是地藏菩萨摩诃萨，有无量无数不可思议殊胜功德之所庄严，一切世间声闻独觉所不能测。此大菩萨，是诸微妙功德伏藏；是诸解脱珍宝出处；是诸菩萨明净眼目；是趣涅槃商人导首；如如意珠雨众财宝，随所希求皆令满足；譬诸商人所采宝渚；是能生长善根良田；是能盛贮解脱乐器；是出妙宝功德贤瓶；照行善者，犹如朗日；照失道者，犹如明炬；除烦恼热，如月清凉；如无足者，所得车乘；如远涉者，所备资粮；如迷方者，所逢示导；如狂乱者，所服妙药；如疾病者，所遇良医；如羸老者，所凭几杖；如疲倦者，所止床座；度四流者，为作桥梁；趣彼岸者，为作船筏；是三善根殊胜果报；是三善本所引等流；常行惠施，如轮恒转；持戒坚固，如妙高山；精进难坏，如金刚宝；安忍不动，犹如大地；静虑深密，犹如秘藏；等至严丽，如妙花鬘；智慧深广，犹如大海；无所染著，譬太虚空；妙果近因，如众花叶；伏诸外道，如师子王；降诸天魔，如大龙象；斩烦恼贼，犹如神剑；厌诸諠杂，如独觉乘；洗烦恼垢，如清净水；能除臭秽，如疾飘风；断众结缚，如利刀剑；护诸怖畏，如亲如友；防诸怨敌，如堑如城；救诸危难，犹如父母；藏诸怯劣，犹若丛林；如夏远行，所投大树；与热渴者，作清冷水；与饥乏者，作诸甘果；为露形者，作诸衣服；为热乏者，作大密云；为贫匮者，作如意宝；为恐惧者，作所归依；为诸稼穑，作甘泽雨；为诸浊水，作月爱珠；令诸有情，善根不坏；现妙境界，令众欣悦；劝发有情，增上惭愧；求福慧者，令具庄严；能除烦恼，如吐下药；能摄乱心，如等持境；辩才无滞，如水激轮；摄事系心，如观妙色；安忍坚住，如妙高山；总持深广，犹如大海；神足无碍，譬如虚空；灭除一切惑障习气，犹如烈日销释轻冰；常游静虑无色正道；一切智智妙宝洲渚；能无功用，转大法轮。善男子！是地藏菩萨摩诃萨，具如是等无量无数不可思议殊胜功德。与诸眷属欲来至此，先现如是神通之相。</p>
<p>菩萨寻与无量眷属，现声闻像，来礼佛足，赞叹供养。</p>
<p>佛复因好疑问菩萨问，广述地藏菩萨无量功德。文云：</p>
<p>佛言：谛听。善思念之。吾当为汝略说少分。如是大士，成就无量不可思议殊胜功德。已能安住首楞伽摩胜三摩地，善能悟入如来境界，已得最胜无生法忍，于诸佛法已得自在，已能堪忍一切智位，已能超度一切智海，已能安住师子奋迅幢三摩地，善能登上一切智山，已能摧伏外道邪论；为欲成熟一切有情，所在佛国悉皆止住；如是大士，随所止住诸佛国土，随所安住诸三摩地，发起无量殊胜功德，成熟无量所化有情。</p>
<p>以下广说地藏菩萨入种种定，由此定力，令彼有情利益安乐。今举其概，列表如下。</p>
<p>┌─皆悉同见诸三摩地所行境界；</p>
<p>├─随其所应，能以无量上妙供具，恭敬供养诸佛世尊；</p>
<p>├─皆悉同见诸欲境界无量过患，心得清净；</p>
<p>├─皆得具足增上惭愧，离诸恶法，心无忘失；</p>
<p>├─皆得善巧天眼智通等，了达此世他世因果；</p>
<p>├─皆离一切愁忧昏昧；</p>
<p>├─皆得具足神通善巧；</p>
<p>令┐├─普见十方诸佛国土；</p>
<p>彼│├─舍邪归正，归依三宝；</p>
<p>佛│├─皆悉远离后世恐怖，得法安慰；</p>
<p>土┼┼─随念皆得饮食充足；</p>
<p>一│├─无不皆得增上力势，离诸病苦；</p>
<p>切│├─随乐皆得床座敷具衣服宝饰，诸资身具无所乏少，殊妙端严甚可爱乐；</p>
<p>有│├─身心勇健，远离一切怨憎系缚，和顺欢娱，爱乐具足，施戒安忍，勇猛</p>
<p>情┘│　精进，心无散乱，成就智慧；</p>
<p>├─皆受无量胜妙欢喜；</p>
<p>├─得无碍智，能修种种清净事业；</p>
<p>├─皆得诸根具足无缺，常乐远离，其心寂静；</p>
<p>├─皆深呵厌自恶业过，咸善护持十善业道生天要路；</p>
<p>├─皆悉发起慈心悲心，无怨害心，普平等心，更相利益安乐之心；</p>
<p>└─离诸斗诤；疾疫饥馑，非时风雨，苦涩辛酸，诸恶色触，悉皆消灭。</p>
<p>┌─所有一切小轮围山大轮围山苏迷卢山及诸余山，溪涧沟壑，瓦砾毒刺，</p>
<p>令┐│　诸秽草木，皆悉不现；所有一切众邪蛊毒，诸恶虫兽，灾横疫疠，昏暗</p>
<p>彼││　尘垢，不净臭秽，悉皆销灭；地平如掌，种种嘉祥自然涌现，清净殊胜</p>
<p>佛├┤　，众相庄严；</p>
<p>土┘├─一切魔王及诸眷属，皆悉惊怖，归依三宝；</p>
<p>└─一切大地众宝合成；一切过患皆悉远离；种种宝树衣树器树诸璎珞树花</p>
<p>树果树诸音乐树，无量乐具，周遍庄严。</p>
<p>以下又广说有能至心称名念诵归敬供养地藏菩萨摩诃萨者，所获种种利益安乐。文云：</p>
<p>随所在处，若诸有情，种种希求，忧苦逼切。有能至心称名念诵归敬供养地藏菩萨摩诃萨者，一切皆得如法所求，离诸忧苦；随其所应，安置生天涅槃之道。</p>
<p>随所在处，若诸有情，饥渴所逼。有能至心称名念诵归敬供养地藏菩萨摩诃萨者，一切皆得如法所求，饮食充足；随其所应，安置生天涅槃之道。</p>
<p>随所在处，若诸有情，乏少种种衣服宝饰医药床敷及诸资具。有能至心称名念诵归敬供养地藏菩萨摩诃萨者，一切皆得如法所求，衣服宝饰医药床敷及诸资具无不备足；随其所应，安置生天涅槃之道。</p>
<p>随所在处，若诸有情，爱乐别离，怨憎合会。有能至心称名念诵归敬供养地藏菩萨摩诃萨者，一切皆得爱乐合会，怨憎别离；随其所应，安置生天涅槃之道。</p>
<p>随所在处，若诸有情，身心忧苦，众病所恼。有能至心称名念诵归敬供养地藏菩萨摩诃萨者，一切皆得身心安隐，众病除愈；随其所应，安置生天涅槃之道。</p>
<p>随所在处，若诸有情，互相乖违，兴诸斗诤。有能至心称名念诵归敬供养地藏菩萨摩诃萨者，一切皆得舍毒害心，共相和穆，欢喜忍受，展转悔愧，慈心相向；随其所应，安置生天涅槃之道。</p>
<p>随所在处，若诸有情，闭在牢狱，杻械枷锁检系其身，具受众苦。有能至心称名念诵归敬供养地藏菩萨摩诃萨者，一切皆得解脱牢狱杻械枷锁，自在欢乐；随其所应，安置生天涅槃之道。</p>
<p>随所在处，若诸有情，应被囚执，鞭挞拷楚，临当被害。有能至心称名念诵归敬供养地藏菩萨摩诃萨者，一切皆得免离囚执鞭挞加害；随其所应，安置生天涅槃之道。</p>
<p>随所在处，若诸有情，身心疲倦，气力羸惙。有能至心称名念诵归敬供养地藏菩萨摩诃萨者，一切皆得身心畅适，气力强盛；随其所应，安置生天涅槃之道。</p>
<p>随所在处，若诸有情，诸根不具，随有损坏。有能至心称名念诵归敬供养地藏菩萨摩诃萨者，一切皆得诸根具足，无有损坏；随其所应，安置生天涅槃之道。</p>
<p>随所在处，若诸有情，颠狂心乱，鬼魅所著。有能至心称名念诵归敬供养地藏菩萨摩诃萨者，一切皆得心无狂乱，离诸扰恼；随其所应，安置生天涅槃之道。</p>
<p>随所在处，若诸有情，贪欲、嗔恚、愚痴、忿恨、悭嫉、憍慢、恶见、睡眠、放逸、疑等皆悉炽盛，恼乱身心常不安乐。有能至心称名念诵归敬供养地藏菩萨摩诃萨者，一切皆得离贪欲等，身心安乐；随其所应，安置生天涅槃之道。</p>
<p>随所在处，若诸有情，为火所焚，为水所溺，为风所飘，或于山岩崖岸树舍颠坠堕落，其心慞惶。有能至心称名念诵归敬供养地藏菩萨摩诃萨者，一切皆得离诸危难，安隐无损；随其所应，安置生天涅槃之道。</p>
<p>随所在处，若诸有情，为诸毒蛇毒虫所螫，或被种种毒药所中。有能至心称名念诵归敬供养地藏菩萨摩诃萨者，一切皆得离诸恼害；随其所应，安置生天涅槃之道。</p>
<p>随所在处，若诸有情，恶鬼所持，成诸疟病，或日日发或隔日发或三四日而一发者。或令狂乱，身心颤掉，迷闷失念，无所了知。有能至心称名念诵归敬供养地藏菩萨摩诃萨者，一切皆得解脱无畏，身心安适；随其所应，安置生天涅槃之道。</p>
<p>随所在处，若诸有情，为诸药叉、罗刹、饿鬼、毕舍遮鬼、布怛那鬼、鸠畔茶鬼、羯吒布怛那鬼、吸精气鬼，及诸虎狼师子恶兽，蛊毒厌祷诸恶咒术，怨贼军阵，及余种种诸怖畏事之所缠绕。身心慞惶，惧失身命，恶死贪生，厌苦求乐。有能至心称名念诵归敬供养地藏菩萨摩诃萨者，一切皆得离诸布畏，保全身命；随其所应，安置生天涅槃之道。</p>
<p>随所在处，若诸有情，或为多闻，或为净信，或为净戒，或为静虑，或为神通，或为般若，或为解脱，或为妙色，或为妙声，或为妙香，或为妙味，或为妙触，或为利养，或为名闻，或为功德，或为工巧，或为花果，或为树林，或为床座，或为敷具，或为道路，或为财谷，或为医药，或为舍宅，或为仆使，或为彩色，或为甘雨，或为求水，或为稼穑，或为扇拂，或为凉风，或为求火，或为车乘，或为男女，或为方便，或为修福，或为温暖，或为清凉，或为忆念，或为种种世出世间诸利乐事。于追求时，为诸忧苦之所逼切。有能至心称名念诵归敬供养地藏菩萨摩诃萨者，此善男子功德妙定威神力故，令彼一切皆离忧苦，意愿满足；随其所应，安置生天涅槃之道。</p>
<p>随所在处，若诸有情，以诸种子植于荒田或熟田中，若勤营务或不营务。有能至心称名念诵归敬供养地藏菩萨摩诃萨者，此善男子功德妙定威神力故，令彼一切果实丰稔，所以者何？此善男子曾过无量无数大劫，于过数量佛世尊所发大精进坚固誓愿；由此愿力，为欲成熟诸有情故，常普任持一切大地，常普任持一切种子，常普令彼一切有情随意受用；此善男子威神力故，能令大地一切草木根须芽茎枝叶花果皆悉生长，药谷苗稼花果茂实成熟润泽香洁软美。</p>
<p>随所在处，若诸有情，贪嗔痴等皆猛利故，造作杀生、或不与取、或欲邪行、或虚诳语、或粗恶语、或离间语、或杂秽语、或贪、或嗔、或复邪见、十恶业道。有能至心称名念诵归敬供养地藏菩萨摩诃萨者，一切烦恼悉皆销灭，远离十恶，成就十善，于诸众生起慈悲心及利益心。</p>
<p>此善男子成就如是功德妙定威神之力，勇猛精进，于一食顷，能于无量无数佛土，一一土中以一食顷皆能度脱无量无数殑伽沙等所化有情，令离众苦皆得安乐；随其所应，安置生天涅槃之道。</p>
<p>佛复广说地藏菩萨现种种身，于十方界，为诸有情如应说法。文云：</p>
<p>或时现作大梵王身，为诸有情如应说法；或复现作大自在天身，或作欲界他化自在天身，或作乐变化天身，或作睹史多天身，或作夜摩天身，或作帝释天身，或作四大王天身，或作佛身，或作菩萨身，或作独觉身，或作声闻身，或作转轮王身，或作刹帝利身，或作婆罗门身，或作筏舍身，或作戌达罗身，或作丈夫身，或作妇女身，或作童男身，或作童女身，或作健达缚身，或作阿素洛身，或作紧捺洛身，或作莫呼洛伽身，或作龙身，或作药叉身，或作罗刹身，或作鸠畔茶身，或作毕舍遮身，或作饿鬼身，或作布怛那身，或作羯吒布怛那身，或作奥阇诃洛鬼身，或作师子身，或作香象身，或作马身，或作牛身，或作种种禽兽之身，或作剡魔王身，或作地狱卒身，或作地狱诸有情身，现作如是等无量无数异类之身，为诸有情如应说法；随其所应，安置三乘不退转位。</p>
<p>佛复较量，至心归依称名念诵礼拜供养地藏菩萨，求诸所愿，最为殊胜。文云：</p>
<p>假使有人，于其弥勒及妙吉祥并观自在、普贤之类而为上首，殑伽沙等诸大菩萨摩诃萨所，于百劫中，至心归依称名念诵礼拜供养，求诸所愿。不如有人，于一食顷，至心归依称名念诵礼拜供养地藏菩萨，求诸所愿速得满足。所以者何？地藏菩萨利益安乐一切有情，令诸有情所愿满足。如如意宝，亦如伏藏。如是大士，为欲成熟诸有情故，久修坚固大愿大悲，勇猛精进过诸菩萨。是故汝等应当供养。</p>
<p>佛既广述地藏菩萨不可思议诸功德已，众会兴供。文云：</p>
<p>尔时十方诸来大众一切菩萨摩诃萨及诸声闻天人药叉健达缚等，皆从座起，随力所能，各持种种金银等屑众宝花香，奉散地藏菩萨摩诃萨；复持种种上妙衣服末尼宝珠真珠花鬘真珠璎珞金银宝缕幢旛盖等，奉上地藏菩萨摩诃萨；复以无量上妙音乐种种赞颂，恭敬供养地藏菩萨。</p>
<p>众会既兴供已。地藏菩萨转供世尊，兼说神咒利益一切。</p>
<p>以上悉为序品第一大旨。此品之文，多赞地藏菩萨功德。故挈录较繁。以下诸品，多从略录。</p>
<p>十轮品第二：</p>
<p>地藏菩萨问佛，云何于五浊世能转佛轮。佛答由本愿力，成就十种佛轮，能居此土。即十力也。一一喻如转轮圣王。</p>
<p>无依行品第三：</p>
<p>尔时会中有大梵天，名曰天藏。问佛禅定读诵营福等。佛言二种十无依行，若修定者随有一行，终不能成诸三摩地。世尊复赞修定行者，应受释梵护世四王转轮王等赞叹礼拜恭敬承事，奉施百千那庾多供。及说偈颂。文云：</p>
<p>修定能断惑，余业所不能。故修定为尊，智者应供养。</p>
<p>次明出家破戒，犹能生人十种殊胜思惟，国王大臣不宜非理辱害。</p>
<p>次明五无间罪，四根本罪，谤正法及疑三宝罪，名为极重大罪恶业无依行法，皆非佛之弟子。宜极护持四根本戒。</p>
<p>次因尊者优波离问，未来世有恶行苾刍，云何方便呵举驱摈及以治罚。佛具答之。</p>
<p>次因地藏菩萨愿救末世，为说末世有十恶轮。谓国王宰官等护恶苾刍，恼害净众，即名为旃荼罗。乃至破戒无戒不应辱害，引古罗刹醉象敬重袈裟为证。若能远离十恶轮者，则得十法增长，离二十过。</p>
<p>天藏复说护国不退轮心神咒。</p>
<p>有依行品第四：</p>
<p>金刚藏菩萨问。既言破戒非佛弟子，云何不许辱害。又他经处处独赞大乘，今经云何说三乘法，悉皆不许隐没。佛答十种有情，难得人身。复有十种无依行法差别，有四种僧及四沙门。是故破戒虽非佛子，不应受供。犹有圣贤幢相，不得辱害。三乘并是如来度生方便，虽修大乘不得废二。</p>
<p>次示十有依行，三乘所共。复有十有依行，独觉大乘所共。</p>
<p>次复广示大乘无尘垢行轮，无取行轮。随众生根说三乘法。戒净慈悲安乐一切，乃名大乘。</p>
<p>忏悔品第五：</p>
<p>众会闻法，各忏先罪。佛为说十种法，能令菩萨获得无罪正路法忍。</p>
<p>次明已得法忍，许处王位。或行十善，或信三宝，亦可为王。否则决当堕落。</p>
<p>善业道品第六：</p>
<p>金刚藏菩萨复问，云何于三乘人法得无过失，乃至菩提行愿心无厌足。佛答十善业道即菩萨十轮，广说因果利益。以下又复斥非劝修。文云：</p>
<p>是故善男子！若不真实希求如是十善业道所证佛果，及不真实下至守护一善业道。乃至命终，而自称言，我是真实行大乘者，我求无上正等菩提。当知如是补特伽罗，是极虚诈，是大妄语，对十方界佛世尊前诳惑世间，无惭无愧，说空断见，诱诳愚痴。身坏命终，堕诸恶趣。</p>
<p>善男子！若但言说及但听闻，不由修行十善业道，能得菩提般涅槃者。于一劫中，或一念顷，可令十方一切佛土地界微尘算数众生皆登正觉，入般涅槃。然无是事。所以者何？十善业道是大乘本，是菩提因，是证涅槃坚固梯蹬。</p>
<p>善男子！若但发心发誓愿力，不由修行十善业道，能得菩提般涅槃者。于一劫中，或一念顷，可令十方一切佛土地界微尘算数众生皆登正觉，入般涅槃。然无是事。所以者何？十善业道是世出世殊胜果报功德根本。</p>
<p>善男子！若不修行十善业道，设经十方一切佛土微尘数劫，自号大乘，或说或听或但发心或发誓愿，终不能证菩提涅槃，亦不令他脱生死苦。善男子！要由修行十善业道，世间方有诸刹帝利婆罗门等大富贵族。四天王天乃至非想非非想处，或声闻乘或独觉乘乃至无上正等菩提，皆由修行十善业道品类差别。</p>
<p>是故善男子！若欲速满无上正等菩提愿者，当修如是十善业道以自庄严。非住十恶不律仪者，能满如是无上正等菩提大愿。若求速悟大乘境界，速证无上正等菩提，速满一切善法愿者，先应护持十善业道。所以者何？十善业道是能安立一切善法功德根本，是世出世胜果报因。是故应修十善业道。</p>
<p>福田相品第七：</p>
<p>复明菩萨十财施大甲胄轮，十法施大甲胄轮，净戒大甲胄轮，安忍大甲胄轮，精进大甲胄轮，静虑大甲胄轮，般若及善巧方便大甲胄轮，大慈大甲胄轮，大悲大甲胄轮，坚固大忍大甲胄轮。故为一切声闻独觉作大福田。</p>
<p>获益嘱累品第八：</p>
<p>众各获益无量。佛以此法付嘱虚空藏菩萨。文云：</p>
<p>善男子！吾今持此地藏十轮大记法门付嘱汝手。汝当受持广令流布。若诸众生于此法门，有能读诵思惟其义，为他解说住正行者。汝当为彼守护十法，令于长夜利益安乐。何等为十？一者为彼守护一切财位，令无损乏；二者为彼守护一切怨敌，令不侵害；三者为彼守护，令舍一切邪见邪归十恶业道；四者为彼守护，令免一切身语谪罚；五者为彼守护，遮断一切谤毁轻弄；六者为彼守护，令于一切轨范尸罗皆得无犯；七者为彼守护，令悉除灭一切非人、四大乖反、非时老病；八者为彼守护，不遭一切非时非理灾横夭殁；九者为彼守护，命欲终时，得见一切诸佛色像；十者为彼守护，令其终后，往生善趣，利益安乐。善男子！若诸有情，于此法门，有能读诵思惟其义，为他解说，住正行者。汝当为彼勤加守护如是十法，令于长夜利益安乐。</p>
<p>附：地藏菩萨陀罗尼，一卷，唐慧琳译，载一切经音义卷第十八中。即是十轮经序品陀罗尼别译本。</p>
<p>唐慧琳法师云：地藏菩萨陀罗尼，经中本为是古译。或有音旨不切，用字乖僻。今有自受持梵本，因修音义，依文再译。识梵文者，请校勘前后二译，方知疏密。</p>
<p>案：此陀罗尼先后共三译。一载北凉录十轮经序品中，二载唐译十轮经序品中，三即今译别行之本。</p>
<p>第三章　占察经大旨</p>
<p>占察善恶业报经，二卷，隋外国沙门菩提登译。</p>
<p>明蕅益大师云：此经诚末世救病神丹，不可不急流通。</p>
<p>卷上，佛在王舍城耆阇崛山中。坚净信菩萨为末世众生请问方便。文云：</p>
<p>坚净信菩萨言：如佛先说。若我去世，正法灭后，像法向尽，及入末世。如是之时，众生福薄多诸衰恼，国土数乱灾害频起，种种厄难怖惧逼绕。我诸弟子失其善念，唯长贪嗔嫉妒我慢。设有像似行善法者，但求世间利养名称以之为主，不能专心修出要法。尔时众生睹世灾乱，心常怯弱，忧畏己身及诸亲属不得衣食充养躯命。以如此等众多障碍因缘故，于佛法中钝根少信，得道者极少。乃至渐渐于三乘中信心成就者亦复甚鲜。所有修学世间禅定，发诸通业，自知宿命者，次转无有。如是于后入末法中经久，得道获信禅定通业等一切全无。</p>
<p>我今为此未来恶世像法向尽，及末法中有微少善根者，请问如来，设何方便，开示化导，令生信心，得除衰恼。以彼众生遭值恶时，多障碍故，退其善心。于世间出世间因果法中数起疑惑，不能坚心专求善法。如是众生可愍可救。世尊大慈，一切种智，愿兴方便而晓喻之，令离疑网，除诸障碍，信得增长，随于何乘速获不退。</p>
<p>佛令转问地藏菩萨。并示位高，兼明缘胜。文云：</p>
<p>地藏菩萨发心已来，过无量无边不可思议阿僧祇劫。久已能度萨婆若海，功德满足。但依本愿自在力故，权巧现化，影应十方。</p>
<p>虽复普游一切刹土，常起功业。而于五浊恶世，化益偏厚。亦依本愿力所熏习故，及因众生应受化业故也。彼从十一劫来，庄严此世界，成熟众生；是故在斯会中，身相端严，威德殊胜，唯除如来无能过者。又于此世界所有化业，唯除遍吉、观世音等，诸大菩萨皆不能及。以是菩萨本誓愿力，速满众生一切所求，能灭众生一切重罪，除诸障碍，现得安隐。</p>
<p>又是菩萨名为善安慰说者。所谓巧说深法，能善开导初学发意求大乘者令不怯弱。</p>
<p>以如是等因缘，于此世界，众生渴仰，受化得度。是故我今令彼说之。</p>
<p>地藏菩萨为示三种轮相，占察三世善恶业报。兼示忏悔之法。如经广说。</p>
<p>卷下，地藏菩萨复示一实境界，及唯心识观、真如实观二种观法。</p>
<p>地藏菩萨又复为善根薄烦恼厚多疑多障者，别示方便。令离障缘，求生净土。文云：</p>
<p>若人虽学如是信解，而善根业薄未能进趣，诸恶烦恼不得渐伏。其心疑怯，畏堕三恶道生八难处，畏不常值佛菩萨等，不得供养听受正法，畏菩提行难可成就，有如此疑怖及种种障碍等者，应于一切时一切处，常勤诵念我之名字。若得一心，善根增长，其意猛利。当观我法身及一切诸佛法身，与己自身体性平等，无二无别，不生不灭，常乐我净，功德圆满，是可归依。又复观察己身心相，无常苦无我不净，如幻如化，是可厌离。</p>
<p>若能修学如是观者，速得增长净信之心，所有诸障渐渐损减。何以故？此人名为学习闻我名者，亦能学习闻十方诸佛名者。名为学至心礼拜供养我者，亦能学至心礼拜供养十方诸佛者。名为学闻大乘深经者，名为学执持书写供养恭敬大乘深经者，名为学受持读诵大乘深经者；名为学远离邪见于深正义中不堕谤者，名为于究竟甚深第一实义中学信解者；名为能除诸罪障者，名为当得无量功德聚者。此人舍身，终不堕恶道八难之处，还闻正法习信修行。亦能随愿往生他方净佛国土。</p>
<p>复次，若人欲生他方现在净国者，应当随彼世界佛之名字专意诵念，一心不乱，如上观察者，决定得生彼佛净国，善根增长速获不退。</p>
<p>复示三忍四佛以彰圆位。及善巧说法安慰怯弱，离相违过。</p>
<p>地藏菩萨说法已，佛嘱付受持。文云：</p>
<p>尔时佛告诸大众言。汝等各各应当受持此法门，随所住处广令流布。所以者何？如此法门甚为难值，能大利益。若人得闻彼地藏菩萨摩诃萨名号及信其所说者，当知是人速能得离一切所有诸障碍事，疾至无上道。</p>
<p>于是大众皆同发言，我当受持，流布世间。不敢令忘。</p>
<p>第四章　本愿经大旨</p>
<p>地藏菩萨本愿经，二卷，流通本作三卷，唐于阗国沙门实叉难陀译。</p>
<p>忉利天宫神通品第一：</p>
<p>佛在忉利天，为母说法。十方诸佛菩萨集会赞叹。如来含笑，放光明云，出微妙音。十方天龙鬼神亦皆集会。佛为文殊菩萨说地藏菩萨往因。</p>
<p>分身集会品第二：</p>
<p>十方地狱处分身地藏菩萨，与诸受化众生来见世尊。世尊摩顶付嘱。文云：</p>
<p>汝观吾累劫勤苦，度脱如是等难化刚强罪苦众生。其有未调伏者，随业报应，若堕恶趣受大苦时，汝当忆吾在忉利天宫殷勤付嘱，令娑婆世界至弥勒出世已来众生，悉使解脱，永离诸苦，遇佛授记。</p>
<p>观众生业缘品第三：</p>
<p>摩耶夫人问业报所感恶趣。地藏菩萨略答五无间事。</p>
<p>阎浮众生业感品第四：</p>
<p>定自在王菩萨更问往因，佛又略说二事。</p>
<p>四天王请问菩萨大愿方便，佛述其所说报应之法。</p>
<p>地狱名号品第五：</p>
<p>普贤菩萨问，地藏菩萨答。</p>
<p>如来赞叹品第六：</p>
<p>佛放身光，出大音声，赞叹地藏菩萨。</p>
<p>普广菩萨请问利益。佛为说供像读经持名等，分别答之。</p>
<p>利益存亡品第七：</p>
<p>地藏菩萨白佛，普劝众生断恶修善。</p>
<p>大辨长者请问荐亡功德，地藏菩萨为说七分获一。</p>
<p>阎罗王众赞叹品第八：</p>
<p>鬼王与阎罗天子，承佛菩萨神力，俱诣忉利，请问众生不依善道之故。佛以如迷路人喻之。</p>
<p>次有恶毒鬼王、主命鬼王各发善愿。佛赞印之，并授主命道记。</p>
<p>称佛名号品第九：</p>
<p>地藏菩萨为利众生，演说过去诸佛名号功德。</p>
<p>校量布施功德缘品第十：</p>
<p>地藏菩萨请问，佛分别答。</p>
<p>地神护法品第十一：</p>
<p>坚牢地神明供像十利。</p>
<p>见闻利益品第十二：</p>
<p>佛放顶光，妙音称赞地藏菩萨。观世音菩萨请问不思议事。佛为说供像持名等，分别答之。</p>
<p>嘱累人天品第十三：</p>
<p>佛又摩地藏菩萨顶，以诸众生付嘱令度。文云：</p>
<p>地藏！地藏！记吾今日，在忉利天中，于百千万亿不可说不可说一切诸佛菩萨天龙八部大会之中，再以人天诸众生等，未出三界在火宅中者，付嘱于汝。无令是诸众生堕恶趣中一日一夜，何况更落五无间及阿鼻地狱，动经千万亿劫无有出期。</p>
<p>地藏！是南阎浮提众生志性无定，习恶者多。纵发善心，须臾即退；若遇恶缘念念增长。以是之故，吾分是形百千亿化度，随其根性而度脱之。</p>
<p>地藏。吾今殷勤以人天众付嘱于汝。未来之世，若有天人及善男子善女人，于佛法中种少善根，一毛一尘一沙一渧，汝以道力拥护是人，渐修无上，勿令退失。</p>
<p>复次地藏。未来世中，若天若人，随业报应落在恶趣，临堕趣中，或至门首。是诸众生若能念得一佛一菩萨名，一句一偈大乘经典。是诸众生，汝以神力方便救拔，于是人所，现无边身，为碎地狱，遣令生天受胜妙乐。</p>
<p>尔时世尊而说偈言：现在未来天人众，吾今殷勤付嘱汝。以大神通方便度，勿令堕在诸恶趣。</p>
<p>次为虚空藏菩萨说见像闻经二十八益，又说七益。</p>
<p>附：佛说地藏菩萨发心因缘十王经，一卷，唐藏川述。载日本续藏经中。乃是人造伪经，不宜流通。</p>
<p>第五章　法身赞及仪轨大旨并灭定业真言</p>
<p>百千颂大集经地藏菩萨请问法身赞，一卷，唐不空译。</p>
<p>赞法身、法界、菩提、涅槃、十地、等觉、妙觉功德，皆五言偈。最后有七言一偈。文云：</p>
<p>若有相应显此理，唯身以慧作分析。彼人生于净莲华，闻法所说无量寿。</p>
<p>地藏菩萨仪轨，一卷，唐天竺输婆迦罗此云善无畏译。</p>
<p>佛在佉罗提耶山，地藏菩萨腾空说咒。次说画像法等。复说成就法中云，若念灭罪生善，生（或作舍）身后生极乐。以草护摩三万遍等。</p>
<p>地藏菩萨灭定业真言，载于宋蒙山甘露法师不动集，蒙山施食仪中。未审出何经。后贤幸为考证焉。咒云：</p>
<p>唵，钵啰末邻（有本作宁）陀宁，娑婆诃。</p>
<p>第六章　他经流传</p>
<p>金刚三昧经，二卷，出北凉录。</p>
<p>总持品第八，地藏菩萨白佛问答，广为分别无生之义，以决众疑。经文甚广，须者寻之。</p>
<p>其后众疑既决。地藏菩萨知众心已，而为说偈。文云：</p>
<p>我知众心疑，所以殷固问。如来大慈善，分别无有余。是诸二众等，皆悉得明了。我今于了处，普化诸众生。如佛之大悲，不舍于本愿。故于一子地，而住于烦恼。</p>
<p>如来复告大众，广说持经持名功德。文云：</p>
<p>是菩萨者，不可思议，恒以大慈拔众生苦。若有众生持是经法，持是菩萨名，即不堕于恶趣，一切障难皆悉除灭。若有众生持此经者，无余杂念，专念是经，如法修习。尔时菩萨常作化身而为说法，拥护是人终不暂舍，令是人等速得阿耨多罗三藐三菩提。汝等菩萨，若化众生，皆令修习如是大乘决定了义。</p>
<p>明圆澄法师注云：偈云不舍本愿，而菩萨之愿云：众生度尽方证菩提，地狱未空终不成佛。以其誓愿不可思议，慈悲不可思议，拔众生苦，而众生不可不知报恩也。若欲报恩者无他，若持此经，若持菩萨名，非惟知恩报本。抑且广获自利，不堕恶道，灭障除罪也。汝等现前菩萨，有二种缘：一者，当学地藏菩萨大慈普护；二者，常教众生修习如是经典。</p>
<p>大集须弥藏经，二卷，今合部大集经卷五十七、五十八须弥藏分，高齐乌苌国那连提耶舍共法智译。</p>
<p>菩萨禅品第二：</p>
<p>佛说菩萨不堕二乘定聚，如实观察，得一切法无语言空三昧。如地藏菩萨，于此三昧到自在彼岸，能利益一切众生。</p>
<p>以下经文，广说地藏菩萨入定利生之事。经文甚广，今为略举。文云：</p>
<p>或令诸众生所须资生之具，如饮食衣服卧具园宅等，一切可爱色声香味触等，悉皆充足；</p>
<p>或令诸众生风黄疸等分之病，乃至贪嗔痴等烦恼诸病，如是身心病苦，悉皆除灭；</p>
<p>或令三恶道苦，及寒热、怨憎会、爱别离、求不得诸苦，悉皆除灭；令诸众生离一切苦恼及不善法，成就一切善法，慈心相向，乃至令诸众生于第一义谛心善安住。</p>
<p>灭非时风雨品第三：</p>
<p>功德天为地藏菩萨述其往昔誓愿。复求地藏菩萨起悲愍心。地藏菩萨令其请佛演说水风摩尼宫陀罗尼。说已，大地震动。地藏菩萨亦说磨刀大陀罗尼。</p>
<p>地藏菩萨说陀罗尼已。世尊广赞地藏菩萨陀罗尼功德。文云：</p>
<p>善哉！善哉！善男子！汝今能为一切众生如大妙药，能灭一切众生苦恼，能施一切众生乐具，成就大悲；乃至以此陀罗尼力故，令我三宝种及以法眼得久住世；使此愚闇薄福、我慢所坏者，不修善根恶刹利及诸宰相，于我如是百千万亿阿僧祇劫精勤苦行所集之法，不灭不坏；比丘比丘尼优婆塞优婆夷无有恼乱，以无恼故，诸天不忿；天不忿故，一切众生悉皆获得如上乐具。</p>
<p>陀罗尼品第四：</p>
<p>地藏菩萨复说幢杖大陀罗尼。</p>
<p>佛说罗摩伽经（晋唐二译），华严经（贞元译），华严经普贤行愿品（贞元译），华严十地经，大乘本生心地观经，佛说八大菩萨经等，皆列有地藏菩萨之名。</p>
<p>秘密部中，常有礼诵供养地藏菩萨之文。今举其例：</p>
<p>佛说大轮金刚总持陀罗尼经，说念诵南无地藏菩萨摩诃萨等。</p>
<p>焰罗王供行法次第，说一心奉请地藏菩萨摩诃萨等。</p>
<p>胜军不动明王四十八使者秘密成就仪轨，说第二十三火罗诸天王是地藏菩萨所变身等。</p>
<p>大毗卢遮那成佛神变加持经成就仪轨，载地藏菩萨真言。又有偈颂。文云：</p>
<p>北方地藏尊，其座极巧严，身处于焰胎，杂宝庄严地，绮错互相间，四宝为莲华，圣者所安住，金刚不可坏，行境界三昧，及与大名称，无量诸眷属等。</p>
<p>以上所列，皆此方大藏未收，近自日本传来者，为略举之。已外尚多，若欲具知者，披藏检寻。</p>
<p>又在密教，其密号为悲愿金刚，或称与愿金刚。在金刚界示现南方宝生如来之幢菩萨。在胎藏界则为地藏院中九尊之中尊地藏萨埵也。</p>
<p>附：</p>
<p>莲华三昧经，说六地藏菩萨，及胜军地藏菩萨。</p>
<p>延命地藏经，说延命地藏菩萨。</p>
<p>地藏菩萨念诵仪轨，说地藏菩萨六使者。</p>
<p>此三经，皆日本台密一派所传，疑似伪经，今不写录。</p>
<p>又有日本古传种种杜撰之说，今亦不录。</p>
<p>第七章　诸家章疏</p>
<p>大乘大集地藏十轮经解，明蕅益大师拟撰未就。</p>
<p>占察善恶业报经玄义，一卷，明蕅益大师述。</p>
<p>占察善恶业报经疏，二卷，同上。</p>
<p>明蕅益大师占察善恶业报经疏自跋。文云：</p>
<p>忆辛未冬，寓北天目。有温陵徐雨海居士，法名弘铠，向予说此占察妙典，予乃倩人特往云栖请得书本。一展读之，悲欣交集。癸酉冬日，寓金庭西湖寺，依经立忏。乙亥夏初，寓武水智月庵，讲演分科。是时即有作疏之愿。病冗交沓，弗克如愿。屈指十五年来，梵网佛顶唯识法华皆已注释，独此夙愿尚未填还，亦可叹也。今庚寅年，阅世已及五十二岁，百念灰尽。偶有同志数人，仍来结夏北天目之藏堂，究心毗尼。予念末世欲得净戒，舍此占察轮相之法，更无别途。爰命笔于六月朔日，成稿于十有四日。输一滴以益大海，捧一尘而培须弥。虽无补于高深，庶善钻于乳酪。公我同志，共享醍醐。</p>
<p>地藏菩萨本愿经疏，明蕅益大师拟撰未就。</p>
<p>地藏菩萨本愿经科文，一卷，清灵乘撰。</p>
<p>地藏菩萨本愿经纶贯，一卷，同上。</p>
<p>地藏菩萨本愿经科注，六卷，同上。</p>
<p>地藏菩萨本愿经开蒙，三卷，清品玵集，依科注抄集而成。紊乱糅杂，无足流通。</p>
<p>地藏菩萨本愿经演孝疏，三卷，清知性述。</p>
<p>地藏菩萨本愿经白话解，未就，清胡宅梵述。</p>
<p>第八章　诸家忏仪</p>
<p>赞礼地藏菩萨忏愿仪，一卷，明蕅益大师述。</p>
<p>明蕅益大师赞礼地藏菩萨忏愿仪后自序。文云：</p>
<p>大法久湮，人多谬解。执大谤小，举世皆然。然地狱众苦已随其后，喑哑余报复更难穷。故地藏慈尊，大集会中，现声闻相。世尊广叹胜德。且较云：假于弥勒、妙吉祥、观自在、普贤，殑伽沙等大菩萨所，百劫至心归依称念礼供求诸所愿，不如一食顷，归依称念礼供地藏菩萨，以久修坚固，大愿大悲，勇猛精进，过诸菩萨故也。盖末世驾言大乘甚易，躬行僧行实难。宁知废小谈大，并大亦非。悟大用小，即小本胜。故法华诫弘经者，必依四安乐行。涅槃极谈常住佛性，尤扶戒律。大士功德独盛，得非亦在此乎。智旭深憾夙生恶习，少年力诋三宝，造无间罪。赖善根未殒，得闻本愿尊经，知出世大孝，乃转邪见而生正信。仍以谤法余业，辛勤修证，不登法忍。每展读大士三经，辄不禁涕泗横流。悲昔日之无知，感大士之拯拔也。因念浊智流转之日，同此过者不少。敬宗十轮并本愿占察二典，述此仪法。庶几共涤先愆，克求后果，不终为无依行乎。未登无生正位，皆可修之。无论初心久学也。</p>
<p>清印光法师赞礼地藏菩萨忏愿仪重刻序。文云：</p>
<p>心体本净，因根尘而浊念斯兴。佛性常存，由迷背而凡情孔炽。于是承寂照之力，反作昏动之缘。于常住之中，妄受生死之苦。执著五阴，不知毕竟皆空。障蔽一心，曷了本不可得。耽染六尘之幻境，坠堕三恶之苦途。纵经微尘劫数，莫出六道轮回。故我世尊特垂哀愍，因地藏菩萨之问，说十力佛法之轮。摧碾烦惑，成就道器。由兹弃舍恶法，断除一切无依行，修持善法，具足一切有依行。然欲得无生法忍，须忏宿世愆尤。若能不著五阴，自可圆证三身。外承佛力法力菩萨誓愿力，内仗诚力悔力自性功德力。故得弥空罪雾，彻底消灭；本有性天，全体显现。是知十轮、本愿、占察三经，同由地藏大悲愿力，令末世孤露无依众生，悉皆得大恃怙也。蕅益大师已证法身，乘愿再来。初现阐提之迹，后为如来之使。一生行解，事理圆融。毕世著述，性修双备。欲令浊智成净智，依三经而制忏仪。冀使凡心作佛心，即十轮而明赞悔。宝镜既磨，光明自发。摩尼既濯，珍宝斯雨。诚可谓反本还元之妙法，即心作佛之达道也。弘一上人宿钦大师著述，特为刻板用广流通。俾有志于灭幻妄之惑业，证本有之真心，上续如来之慧命，下作末世之典型者，咸得受持云。</p>
<p>占察善恶业报经行法，一卷，明蕅益大师集。</p>
<p>明蕅益大师占察善恶业报经行法，分为六门。</p>
<p>第一缘起。文云：</p>
<p>夫诸佛菩萨愍念群迷，不啻如母忆子。故种种方便，教出苦轮。而众生不了业报因缘，罔知断恶修善。净信日微，五浊增盛。由此剧苦机感，倍关无缘慈应。爰有当机名坚净信，咨请世尊曲垂悲救。佛乃广叹地藏功德，令其建立方便。于是以三种轮相示善恶差别；以二种观道，归一实境界。仍诫业重之人，不得先修定慧，应依忏法，得清净已，然后修习二观，克获无难。此诚末世对症之神剂，而方便中之殊胜方便也。予悲障深，丁兹法乱，律教禅宗淆讹匪一。幸逢斯典，开我迷云，理观事仪昭然可践。窃以诸忏十科行法，详略稍殊。一一阄陈，纤疑始决。罔敢师心，乃述缘起。</p>
<p>第二劝修。文云：</p>
<p>若佛弟子，欲修出世正法者，欲现在无诸障缘者，欲除灭五逆十恶无间重业者，欲求资生众具皆得充饶者，欲令重难轻遮皆得消灭者，欲得优婆塞沙弥比丘清净律仪者，欲得菩萨三聚净戒者，欲获诸禅三昧者，欲获无相智慧者，欲求现证三乘果位者，欲随意往生净佛国土者，欲悟无生法忍圆满证入一实境界者，皆应受持修行此忏悔法。何以故？此是释迦如来格外弘慈，地藏菩萨称机悲愿。无苦不拔，无乐不与。依此修行，净信坚固。如经广明，所宜谛信。</p>
<p>以下四门，行法中广明。</p>
<p>上列二种忏仪，最为完善。忏愿仪多依十轮，行法专宗占察。后之学者，随己所乐，勉力行之。</p>
<p>慈悲地藏菩萨忏法，三卷，此书繁杂，未能适用。</p>
<p>地藏菩萨本愿忏仪，一卷，清乘戒集。此书简明，尚未完善。</p>
<p>第九章　诸家赞述</p>
<p>自古迄今，诸家撰录之中赞述地藏菩萨者甚多，或有别编一卷专述地藏菩萨灵感等事。今以匆促未及遍检，唯就所忆及者依时代先后略录如下。</p>
<p>天台宗诸撰述中，常引占察经文。占察经，渐次作佛有四种。蕅益大师谓，天台六即盖本诸此。</p>
<p>唐南山律祖四分律行事钞等，常引十轮经文。</p>
<p>唐贤首国师华严经传记，述地藏菩萨灵感。文云：</p>
<p>文明元年。京师人，姓王，失其名。既无戒行，曾不修善。因患致死。被二人引至地狱门前，见有一僧，云是地藏菩萨。乃教王氏诵一行偈。其文云：若人欲求知，三世一切佛，应当如是观，心造诸如来。菩萨既授经文，谓之云：诵得此偈，能排地狱。王氏尽诵，遂入见阎罗王。王问此人有何功德。答云唯受持一四句偈，具如上说。王遂放免。当诵此偈时，声所及处，受苦人皆得解脱。王氏三日始苏，忆持此偈，向诸沙门说之。参验偈文，方知是晋译华严经第十二卷夜摩天宫无量诸菩萨云集说法品。王氏自向空观寺僧定法师说云然也。</p>
<p>唐清凉国师释华严经十回向品初章代苦救护，亦赞叹地藏菩萨。文云：</p>
<p>由菩萨初修正愿，为生受苦。至究竟位，愿成自在，常在恶趣，救代众生，如地藏菩萨等。</p>
<p>宋高僧传神僧传载。唐永徽时。新罗国王族，姓金，名乔觉。至中国，居九华山。灵迹甚多，具载传中。相传是地藏菩萨垂迹。</p>
<p>地藏菩萨像灵验记，一卷，宋常谨集，载日本续藏经中。今编入地藏菩萨本迹灵感录。</p>
<p>明莲池大师为比丘性安撰地藏菩萨本愿经跋。文云：</p>
<p>地藏经译于唐实叉难陀。而时本译人为法灯法炬，不著世代，不载里族，于藏无所考。虽小异大同，理固无伤。而核实传信，必应有据。乃比丘性安者，承先志刻唐译易之。或谓是经，谆谆乎众生因果地狱名相，无复玄论，不足新世耳目，恶用是订正为。噫。布帛菽粟平时不如明珠，凶年则为至宝。救末法之凶年，是经其可少耶。若夫众生度尽方证菩提，地狱未空誓不成佛。探玄上士，试终身味之。</p>
<p>灵峰赞地藏菩萨别集，一卷，明蕅益大师撰，清演音集。</p>
<p>蕅益大师少年在俗常谤佛法，后闻地藏菩萨本愿，乃发出世之心。故其一生尽力宏扬赞叹地藏菩萨。余见灵峰宗论中，赞地藏文甚多，因挈录之，辑为一卷，名曰灵峰赞地藏菩萨别集。今附录之，以广法益。是书分为五门。</p>
<p>（一）关于十轮经者</p>
<p>赞礼地藏菩萨忏愿仪后自序。文见前第八章。</p>
<p>（二）关于占察经者</p>
<p>占察善恶业报经疏自跋。文见前第七章。</p>
<p>刻占察行法助缘疏。文云：</p>
<p>易曰：积善之家必有余庆，积不善之家必有余殃。书曰：惠迪吉，从逆凶，惟影响；作善降之百祥，作恶降之百殃。因果报应之说，未尝不彰明较著于世间也。但儒就现世论，未足尽愚者之疑情。自释典入支那，备明三世果报，益觉南宫所悟及孔子尚德之称，事理不诬。然三藏权诠，只明因缘生法，未直明因缘无性，故云佛能转一切业，不能转定业。逮大乘会中，始广明格外深慈，建胜异方便，依万法唯心、缘生无性之理，设取相、无生二忏以通作法之穷。然后罪无大小，障无浅深，依教行持，悉堪消灭。如赫日当空，霜露顿收也。</p>
<p>昧者谓重罪许忏，开造罪门。盖不惟罔识佛菩萨之弘慈，亦岂知儒者之了义。孔子云：过而不改，是谓过矣；忧悔吝者存乎介，震无咎者存乎悔，盖明示人以自新之端矣。夫罪有重轻，事非一概。世法不能治，佛法治之；作法不能治，取相治之；取相不能治，无生治之。则究竟离苦解脱之法，不得不归功佛门，又不得不归功观音、地藏诸大士也。观音应十方世界，尤于五浊有缘。地藏游五浊娑婆，尤于三涂悲重。如父母等爱诸子，而于幼者及无能者尤所钟情。此占察善恶业报经，诚末世多障者之第一津梁也。坚净信菩萨殷勤致请，释迦牟尼佛珍重付嘱。三根普利，四悉咸周；无障不除，无疑不破。三种轮相全依理以成事，故可即事达理；二种观道全即事而入理，未尝执理废事。又复详陈忏法，即取相即无生，初无歧指；开示称名，观法身观己身，顿同一致。乃至善安慰说，种种巧便不违实理。此二卷经，已收括一代时教之大纲，提挈性相禅宗之要领，曲尽佛祖为人之婆心矣。予依经立忏。程用九居士捐资，并募善信助成之。此正欲立立人、欲达达人之极致也。谁谓学佛非儒者分内事哉！</p>
<p>与沈甫受、甫敦书。文云：</p>
<p>占察行法，蒙昆玉梓梵册。而不肖屡结坛，俱不获清净轮相。此可信天下后世耶。今誓作背水阵，掩死关礼之。</p>
<p>与圣可书。文云：</p>
<p>不肖三业罪过不少，杂乱垢心岂致清净轮相。爰发惭愧，退作但三归人；誓不为师作范，誓不受人礼拜，誓不出山。誓得清净轮相，不论百日千日六年九年，毕死为期。辞嘉兴事竟，嗣当辞留都事也。</p>
<p>与了因及一切缁素书。文云：</p>
<p>宋儒云：才过德者不祥，名过实者有殃，文过质者莫之与长。旭一人犯此三病，无怪久滞凡地，不登圣阶也。旭十二三时，因任道学而谤三宝，此应堕无间狱，弥陀四十八愿所不收。善根未殒，密承观音、地藏二大士力，转疑得信，转邪归正。二十年来力弘正法，冀消谤法之罪。柰烦恼深厚，于诸戒品说不能行。癸酉中元拈阄，退作菩萨沙弥。盖以为今比丘则有余，为古沙弥则不足，宁舍有余企不足也。夙障深重，病魔相缠，从此为九华之隐，以为可终身矣。半年余，又渐流布。浸假而新安而闽地而苕城，槜李留都，虚名益盛，实德益荒。今夏感两番奇疾，求死不得。平日慧解虽了了，实不曾得大受用。且如占察行法一书，细玩精思，方敢遵古式述成。仔细简点，并无违背经宗。乃西湖礼四七不得清净轮相，去年礼二七不得，今入山礼一七又一日仍不得。礼忏时，烦恼习气现起更觉异常。故发决定心，尽舍菩萨沙弥所有净戒，作一但三归弟子。待了因进山，作千日关房，邀佛菩萨慈悲拔济。不然者，宁粉此骨于关中矣。</p>
<p>佛菩萨上座忏愿文。文云：</p>
<p>（上略）曾闻造像功德，最能灭罪除愆。礼拜忏摩，实可洗心涤虑。爰发虔诚，集资改造一佛二菩萨像。仍发誓愿，恒礼占察行法，不论年月，专祈纯善轮相。众生虽垢重，诸佛不厌舍。必以大慈悲，哀愍度脱我。使我从今以后，心无掉举，身得轻安。护口过而勿出绮语恶言，净意地而不起杂思欲觉。速得清净三轮，克臻自他二利。普化众生，同生净土。</p>
<p>赠石淙掩关礼忏占轮相序。文云：</p>
<p>（上略）曩觉比丘多惭，退为求寂。今更愧沙弥真义，仅称但三归矣。敢更以空言赠人。然窃玩占察善恶业报一经，原属释迦大圣彻底悲心，地藏菩萨格外方便。三种轮相，巧示业报因缘，无疑不决。二种观道，深明进趣方便，大乘可登。以五悔称名为发轫先容，以一实境界为平等归趣。夫五悔者敌体反世情者也，二观者敌体反妄想计著者也。忏悔发露，永断相续，灭业障。劝请说法，灭魔障。随喜功德，灭嫉妒障。善巧回向，灭著有障。发坚固愿，灭退忘障。唯心识观，先知外境本虚皆心所现，次达内心如幻了无真实。真如实观，深达若境若心统惟法性，法性不生不灭，故诸法皆当体不生不灭。如千沤万波统惟湿性，千器万像统惟金性。五悔翻破无始事障，二观翻破无始理障。二障既净，成真应二身，三聚净戒一念圆发。而三轮清净之相，特表示取信，以显住持僧宝绝仍可续。孟轲所谓豪杰之士无文王犹兴，闻而知之不异见而知之云尔。嗟乎。予能知占察大旨依经立忏，而未能自得轮相，人谁信之。此实说药不服，咎不在药也。良方良药昭昭具在，地藏菩萨决不我欺。我已知不服之咎，誓将服之。而石淙法友先得我心，亦将掩关以祈清净。愿各努力，日夜涂抹。并慎药忌，避风寒。他日绍舍那真胤，灵峰片石当与灵鹫第一峰同时点首矣。</p>
<p>祖堂结大悲坛忏文。文云：</p>
<p>（上略）智旭于四十六岁，自反多愧，退作但三归人。勤礼千佛万佛及占察行法。幸蒙诸佛菩萨大慈大悲，于今年正月元旦，锡以清净轮相。稍自慰安。（下略。案：大师于癸酉三十五岁七月十五日退为菩萨沙弥，遂发心礼占察忏法。甲申四十六岁，退为但三归人。乙酉四十七岁正月元旦，乃获清净轮相，得比丘戒。）</p>
<p>占察行法愿文。（案：此文为大师既获清净相后一年丙戌所作。）文云：</p>
<p>归命慈威无等尊，拔苦与乐真出要，定力能除三劫灾，救世真士垂悲拯。弟子智旭痛念劫浊难逃，刀兵竞起。虽云同分妄见，实非无因误招。往业莫追，来事可谏。爰偕同志某等（十人）各捐净资，营修供养。三日方便，七日正修。如法结清净坛，顶礼占察行法。六时行道，五悔炼心。哀吁同体大悲，恳乞无缘拔济。伏念众生障垢虽至重至深，三宝洪慈终不厌不舍。苟一念知改过，必随许以自新。况释迦本师勇猛称最，地藏大士誓愿无忘。子幼弱父爱偏强，儿不肖母怜益甚。悯兹匍匐入井之愚，赐以身手衣褯之用。俾毫光照处，消兵戈为瑞日祥云。法雨沾时，转邪孽为道芽灵种。所愿风调雨顺，国泰民安。正教流通，魔邪窜绝。次祈比丘智旭身无病苦，心脱结缠。定与慧而等持，戒并乘而悉净。期主某法社虽复三年，摄护愿如一日。某等各各真为生死，发菩提心。克除习气，臻修法门。三学圆成，二严克备。续佛慧命，普利人天。又祈外坛随喜缁素，悟知一实，开显三因。二观圆修，三忍圆证。又祈外护助缘，广及法界含识，若见若闻，若不闻见，等植良因，均沾胜益。又祈江北江南乃至震旦域内，近日遭兵难者，种种债负消除，一一怨嫌解释。脱幽冥之剧苦，胎莲萼以超升。恭干法界三宝地藏圣师，真实证知，真实摄受。</p>
<p>化持地藏菩萨名号缘起。文云：</p>
<p>吾人最切要者，莫若自心。世间善明心要者，莫若佛法。然佛法非僧不传，僧宝非戒不立。戒也者，其佛法纲维，明心要径乎。慨自正教日替，习俗移人。髡首染衣，不知比丘戒为何事。一二弘律学者，世谛流布，开遮持犯，茫无所晓。况增上威仪，增上净行，增上波罗提木叉乎。又况依四念处行道，增心增慧，以成三聚五支者乎。嗟！嗟！三聚五支不明，谓大乘僧宝，吾不信也。僧既有名无义，谓传持佛法明了自心，吾尤不信也。坚净信菩萨悯之，以问释尊。释尊倍悯之，委责地藏大士。大士更深悯之，爰说占察善恶业报经。经云：恶业多厚者，不得即学定慧，当先修忏法。所以者何？此人宿习恶心猛利，现在必多造恶毁犯重禁。若不忏净而修定慧，则多障碍，不能克获。或失心错乱，或外邪所恼，或纳受邪法增长恶见。故先修忏悔。若戒根清净及宿世重罪得微薄者，则离诸障。又云：虽学信解修唯心识观、真如实观，而善根业薄未能进趋，诸恶烦恼不得渐伏，其心疑怯怖畏及种种障碍，应一切时处，常勤诵念我之名字。若得一心，善根增长，其意猛利。当观我及诸佛法身与己自身体性平等，无二无别，不生不灭，常乐我净，功德圆满，是可归依。又观自身心相，无常苦无我不净，如幻如化，是可厌离。如是观者，速得增长净信之心，所有诸障渐渐损减。此人名为学习闻我名者。若杂乱垢心诵我名字，不名为闻。以不能生决定信解，但获世间善报，不得广大深妙利益。（案已上九行余皆撮引经文）嗟嗟。由此观之。戒不清净，二观决不易修；二观不修，一实何由证契。而欲戒根清净，舍忏悔持名岂更有方便哉！且持名一法，自其浅近言之，愚夫愚妇孰不能矢口。自其深远言之，不达法身平等，杂乱垢心不得名为闻矣。故知以二观为指南，能修二观方为闻菩萨名。以闻名为方便，真实持名便是圆摄二观。故名闻障净，障净戒得，戒得定慧发生，定慧而一，实证入矣，明心见性，是真僧宝，真传佛法。吾辈生末叶，闻此真法，宜如何努力以自勉也。</p>
<p>（三）关于本愿经者</p>
<p>警心居士持地藏本愿经兼劝人序。文云：</p>
<p>惟圣罔念作狂，惟狂克念作圣，此危微的传也。佛法亦尔，一念迷，常寂光土便成阿鼻地狱；一念悟，阿鼻地狱便是常寂光土。所以地藏本愿，直与华严同一血脉。试观华严世界即空即假即中不可思议，地狱众苦亦即空即假即中不可思议；华严明自心本具之净土令人知归，地藏明自心本具之苦轮令人知避；一归一避，旨趣永殊；而归亦唯心，避亦唯心，心外决无别法。儒所谓道二，仁与不仁而已。危乎微乎。善利分舜蹠之关，去存为人禽之别。熟读本愿经，不思自觉觉他，出地狱归华藏者，必不仁之甚者也。警心居士悯之，遂毕世受持，兼以劝人。予谓适发此心，地狱苦轮便当顿息。欢喜为序，代法界众生普劝云。</p>
<p>九华芙蓉阁建华严期疏。文云：</p>
<p>予每谓地藏本愿一经，当与八十一卷华严并参。华严明佛境界，称性不可思议；本愿明地狱境界，亦称性不可思议；一则顺性而修，享不思议法性之乐；一则逆性而修，受不思议法性之苦；顺逆虽殊，全性起修、全修在性，一也。一念迷佛界不思议性，则常寂光土应念化成刀山剑树炉炭镬汤；一念悟地狱不思议性，则泥犁苦具应念化成普光明殿寂灭道场；迷悟虽殊，性德无增无减又一也。然性德虽无增减，非逆顺不属迷悟；而迷之为九界逆修，遂感分段变易二死苦报；悟之为佛界顺修，遂成菩提涅槃二种转依；迷为三惑，悟为三智。逆修为十恶五逆，顺修为六度万行。生死为三界四相，转依为三身四德。苦即法身，惑即般若，业即解脱。谚谓推人扶人只是一手，赞人毁人只是一口。大佛顶谓如水成冰，冰还成水。讵不信然。然则芙蓉九朵，信可与华严九会同其表法；岂谓地藏本愿经仅谈地狱因果事相而已。况华藏世界安住大莲华中，如来成道亦坐宝莲华。而优钵罗波头摩等地狱亦复名青莲华赤莲华。可见一名一喻一事一法，皆悉具足十界；在当人迷悟顺逆何如耳。不思议法性，体非群相，不碍诸相发挥，又奚间于地狱及寂光哉。愿诸开士率诸檀越，即以此为顺修因缘，开发正悟。则铁围两山，即是金刚菩提道场。无令火焰幻作金莲，斯大妙矣。</p>
<p>（四）关于灭定业真言者</p>
<p>化持灭定业真言一世界数庄严地藏圣像疏。文云：</p>
<p>释迦佛谓定业不可救，所以寒造罪之心。地藏菩萨说灭定业真言，所以慰穷途之客。旭少习东鲁，每谤西干。承观音大士感触摄受。后闻地藏本愿尊经，始发大心，誓空九界。今得与僧伦，染神乘戒，皆慈愿冥加，不可诬也。爰念娑婆弊恶，惑业苦三，如恶叉聚；无上醍醐，悉成毒药。持律者唯事衣钵，作犯止持茫无所晓；习教者唯事口耳，禅那理观瞀无所得；参宗者流入机境，播弄精魂，心佛真源毫无亲证；净土一门稍切时机，亦苦多成退托，未合不思议大乘。良由业重障深，浊智流转。虽有圣者，末如何也。唯地藏慈尊悲深愿重，专愍刚强，尚能转我当年殷厚邪心，使得正信出家；岂难转大地众生无知过犯，使归真际乎。故于三宝前发心，欲造万佛铜殿，中供大士，永镇九华。爰受一食法，结百日坛，持灭定业真言五百万。又化大心缁素或持十万或百千万，共成十万万，表三千大千世界数。以其总数，供大士像中，作尽未来广化十方左券云。</p>
<p>宗论卷一中，有续持回向偈，补总持疏，灭定业咒坛忏愿文，及其他愿文中附言持灭定业咒者，今悉阙略未录。欲广览者，幸披寻焉。</p>
<p>答黄稚谷问，二则。（原问附）文云：</p>
<p>问：佛不能灭定业，地藏菩萨胡为有灭定业真言耶？且既达本来罪福皆空，又何谓耶？</p>
<p>答：业之与报，皆是自心现量。心空一切皆空，心假一切皆假，心中一切皆中。特凡夫不达能造所造，能受所受，当体三德秘藏；而以殷重倒心，作殷重恶业，必招殷重苦报，名为定业。彼心既定不可挽回，大觉亦不能即令消灭。故大慈悲巧设方便，令地藏大士说咒劝持，即是转其定心渐使消灭也。是故菩萨功能，全是佛之功能；佛既不居，菩萨亦不居，究竟只在当人一念信受持咒之心耳；此正所谓既达本来罪福皆空之旨，原非拨无因果；以罪福因果当体即空，亦复即假即中；迷则灭与不灭俱非达本，达则灭与不灭总不碍空也。古人云：如何是本来空？业障是。如何是业障？本来空是。透此二语，便出野狐窠臼矣。</p>
<p>进问：毕竟佛何不自说？所谓佛不能灭，尚有疑在。</p>
<p>答：释此须知三义：一、诸佛说法，必系四悉因缘。有闻佛说而欢喜生善灭恶入理者，佛即自说，如棱严尊胜诸咒皆灭定业也。有闻菩萨说而欢喜生善灭恶入理者，须菩萨说，如此咒及大悲等咒是也。二、罪不自灭，不他灭，不共灭，不无因灭。而有时唯说自灭，云心空业空。有时唯说他灭，云佛菩萨力。有时说须共灭，双举内因外缘。有时说无因灭，云非自非他。皆四悉因缘，否则便成四谤也。三、不能灭，约三藏迹佛。能灭指圆教因人，如华严云，初发心时已胜牟尼，亦其例也。知此三义，一切法无不通达。</p>
<p>（五）杂著</p>
<p>九华地藏塔前愿文。文云：</p>
<p>稽首慈悲大愿王，本源心地如来藏，善安慰说真救世，现声闻相护法者。愿承本誓度众生，鉴我微忱垂加护。智旭夙造深殃，丁兹末世。虽受戒品，轻犯多端。虽习禅思，粗惑不断。读诵大乘，仅开义解。称念名号，未入三摩。外睹魔党纵横，痛心疾首，内见烦恼纷动，愧地惭天。复由恶业，备受病苦。痛娑婆之弊恶，叹沉溺之无端。由是扶病入山，求哀大士。矢菩提于永劫，付身命于浮云。臂香六炷：三炷，供忉利胜会化身无数，大集胜会现声闻相，六根聚会善巧说法地藏菩萨摩诃萨。一炷，悔三业重失，生来杀业淫机谤三宝罪口过恶念，乃至旧岁染疾后种种不尽如法，如是等愿尽消除。一炷，为求四愿，律仪清净，断惑证真，长康无病，广作福事。一炷，为决疑网，若先礼忏求净律仪，若先习禅断除烦惑，若先阅藏以开慧解，若先立行以广福缘。唯愿救世真士，大智开士，一切知见者，于诸众生得不忘念者，必垂哀鉴开我迷云。我复于大慈悲父前，沥血铭心作如是愿。如一众生未成佛，终不先自取泥洹。傥夙业因缘牵入恶道，愿菩萨弘慈常觉悟我，使我念念忆菩提心，令菩提心相续不断。若夙障稍轻，愿大士威神令我早成念佛三昧，决生阿弥陀佛世界，乘本愿力无边刹海化度有情，尽未来际无有疲厌。</p>
<p>化铁地藏疏。文云：</p>
<p>洪钟具无边音性，一击而顿彻铁围。地藏圆同体大悲，瞻礼而顿蒙与拔。幽冥之觉悟可期，现在之障缘宜转。灵峰心怀礼公既已铸钟打钟，复思是像作像。虽丹青刻画，咸皆性同虚空。而炼就纯钢，可表坚固不坏。四德非尘，藉一尘而圆显。三身无像，即影像以妙彰。寄语高贤，共行檀施。助铁者如正因心发，法身妙果可登。助炭者如了因心发，般若光明可悟。助食用者如缘因心发，解脱神通可基。从大士而发其心，正是全性起修。由众信而成此像，正是全修在性。如是事如是理，如是因如是果，真语实语，谛思谛行。</p>
<p>九华山海灯油疏。文云：</p>
<p>劫初人有身光，不假日月。身光渐减，日月出生。而日月有时不照，则继以膏火。此膏火功德，不惟等于日月而已。日月属悲田，灯火供养悲敬双具。又况地藏大士以无缘慈力，同体悲心，示居九子峰头，遍救尘沙含识。肉身灵塔，四海归依。由是有海灯之供。当知一茎光照，全彰自性妙明。缘善既孚，正了同显。傥谓是事相，是尘缘，无关修证者。则离事谈理，离境觅心，理若龟毛，心同兔角。谁与万善庄严，成两足果哉。昔有盗寺物，剔佛灯者，尚感多劫身光之报。况以好心施供，藉大士慈悲，俾焰焰普烛幽涂。方将续如来慧灯，耀法界宝炬。若自若他，同开长夜幽关，又岂止生死中乐报已耶！请速发心，毋贻后悔。</p>
<p>九华山营建众僧塔疏。文云：</p>
<p>福田有二，曰敬曰悲。敬田以田胜，悲田以心胜。供舍利而福等虚空，敬田也；泽及枯骨，万世称为仁主，悲田也。一田功德已不思议，况悲敬具足者乎。夫罗汉四果，证入无生，永离我执，既入涅槃，不爱枯骨。凡夫比丘未断思惑，傥尸骸暴露则神识不安。神识不安，可悲也。堂堂僧宝，可敬也。矧凡圣莫测，神圣渊府。龙蛇混居，安知肉眼所谓凡僧，非即大士曲示乎？是故随供一骨，罔不具悲敬二田。九华为天下第一名山。乃荒原暴骼，悚目伤心。予初到山，首以此事经怀。适有众耆，快为鼓舞。不揣陋拙，倡作先声。其有见闻随喜，无论若缁若素，若少若多，既投最胜之因，必克无上之果。敬则成佛道而有余，悲则度众生而无量。系以偈云：僧相堂堂，福德之海。纵令朽骨，福性奚改。起塔供养，应至梵天。况复丈许，讵云不然。大士示形，遍在生死。青淤朽骨，黄金锁子。弹指合掌，的的真因。谁为证佐，妙法华经。</p>
<p>复九华常住书。文云：</p>
<p>向年托迹宝山，于一切精律行者作地藏大士想，即一二不拘小节者亦作志公济颠等想。圣道场地，龙蛇混杂，凡圣交参；不敢以牛羊眼妄测，自招无间重罪也；适闻山中稍稍构难。虽大菩萨示现作略。然经云：宁破千佛戒，莫与外人知。又世典云：胡越人相为仇敌，及乘舟遇风则相救如左右手。九华实地藏慈尊现化地。山中大众，无非地藏真实子孙。不知历几劫修行，到此名山福地；乃为小小一朝之忿，遂使智不若胡越同舟。非所谓一芥翳天，一尘覆地者耶！不肖智旭，少时无知，毁谤三宝，罪满虚空。仗地藏大士深慈厚愿，拔我邪见，令厕僧流。故今日称地藏孤臣。山中大众，皆吾幼主。臣无轻君之念，而有谏君之职；惟是诚惶诚恐，稽首顿首，遥向宝山披陈忠告；惟愿众师，各各舍是非人我之心，念法门山门之体；同修无诤三昧，永播大士道风；古人云：官不容针，私通车马。又云：家无小人，不成君子。纵有实非大士真正眷属，亦须慈恕，令其渐种善根可也。</p>
<p>地藏慈尊像赞，五首。文云：</p>
<p>其一，同体大悲，无缘宏誓；千佛之祖，群生之裔；定入刹尘，珠悬三际；轮相破疑，辩才显谛；欲令戒学重明，顶礼莫存分剂。</p>
<p>其二，人但知其地狱救苦，不知其无处不现。人但知其临终扶持，不知其无时不念。三部经王，二种妙观；十轮重匡末法，三轮尽裂疑罥。此无量门中第一神速法门，从来若逢不逢似见非见；不肖子一生极力举扬，独许归信无间。尚有一事怀疑，问取法身莫辨。</p>
<p>其三，众生堕落地狱，皆由破戒重障；大士入狱救苦，独现声闻戒相。不解剖判法身，偏解拈提向上；此是无作妙色，众生性具家当。握珠坚强戒身，地藏人人地藏。</p>
<p>其四，五乘该尽孝慈心，最是医王愿力深；百草根茎皆不弃，赢来大地足知音。</p>
<p>其五，涕出何须更著惭，馆人相识恨长含；一哀偶遇横流泪，处处临丧欲脱骖。</p>
<p>遣病歌。文云：</p>
<p>九华峰头云雾浓，三月四月如隆冬。厚拥敝袍供高卧，暖气远遁来无从。九华山中泉味逸，百滚千沸中边蜜。拾取松毬镇日煨，权作参苓疗我疾。我疾堪嗟疗偏难，阿难隔日我三日。岂向旦暮恋空华，悲我知门未诣室。是以持名日孜孜，拟开同体妙三慈；我病治时生界治，刹那非速劫非迟。</p>
<p>礼千佛于九华藏楼，赠诸友五偈。文云：</p>
<p>非干苦瓠换甜瓜，处处慈尊并我家。念性枉劳参水月，低头已驾白牛车。</p>
<p>堆山积岳尽尘埃，力把慈风一夕摧。吹散铁围无暗地，何须拭目问明来。</p>
<p>昔年窠臼刹那掀，腊尽春回日已暄。欲信昆仑泉脉动，但看河冻不胜辕。</p>
<p>灵犀一点性元通，触境逢渠道自融。蓦地举时声历历，相看同在宝楼中。</p>
<p>一体横分想与情，泠然性计即无生。功成五悔非留惑，莫替楼头最后盟。</p>
<p>丙戌春，幻游石城。随缘阅藏，以偿夙愿。夜梦塑地藏大士，身首具手足未成。感赋。文云：</p>
<p>积雨溟蒙缛客思，鸽声传怨度新枝。千年学脉凭谁寄，万古愁怀只自知；</p>
<p>镜里病容衰已甚，梦中慈相体犹亏；何时了却文言债，蓦入重岩就故医。</p>
<p>地藏菩萨行愿纪，一卷，清显荫述。</p>
<p>地藏菩萨本迹灵感录，一卷，清李圆净述。</p>
<p>地藏大士圣迹，一卷，清范幻修述。</p>
<p>地藏菩萨往劫救母记，一卷，清汪奉持述。</p>
<p>地藏菩萨九华垂迹图赞，一卷，清演音赞书，清卢世侯绘。</p>
<p>九华山志，未就，清许止净编，旧刊山志未善。无足流通。</p>
<p>第十章　问答遣疑</p>
<p>问：第一章谓地藏菩萨为诸经等通译之名。而近世中持名号者，皆曰地藏王菩萨。未审应依何者为善。</p>
<p>答：占察经卷上，详示占法中云：一心告言南无地藏菩萨摩诃萨。准此，持名之时，应云南无地藏菩萨摩诃萨，斯为善矣。若因句长未易持诵者，可略摩诃萨字，直云南无地藏菩萨。但有仍欲依彼旧习念南无地藏王菩萨者，亦宜随其好乐，因与大乘本生心地观经相符合也。</p>
<p>问：十轮经谓于弥勒、文殊、观音、普贤诸大菩萨所，百劫之中至心归依称名念诵礼拜供养，不如于一食顷，归依乃至供养地藏菩萨。本愿经亦谓文殊、普贤、观音、弥勒其愿尚有毕竟，是地藏菩萨所发誓愿劫数如千百亿恒河沙。准此二经，地藏为胜，其他诸大菩萨悉为劣耶？</p>
<p>答：文殊、普贤、观音、弥勒乃至地藏诸大菩萨，皆示位居等觉，未有高下之殊。而诸众生多劫已来所结法缘，不无深浅之异。是约机感似有胜劣，若约菩萨位置决无胜劣可言也。地藏菩萨于此世界诸众生等有大因缘，故释迦如来偏赞最胜，令诸众生信心坚固，悉皆渴仰，受化得度耳。</p>
<p>问：地藏经中，何以广说人天果报，未有劝赞往生净土耶？</p>
<p>答：本愿经中虽未显说，而于他经劝赞者多。今略举之。</p>
<p>地藏十轮经云：当生净佛国，导师之所居；又云：当生净佛土，远离诸过恶；又云：不久安住清净佛国，证得无上正等菩提；又云：速住净佛国，证得大菩提。</p>
<p>占察善恶业报经中，如前第三章所引文云：此人舍身亦能随愿往生他方净佛国土；又云：若人欲生他方现在净国者，应当随彼世界佛之名字，专意诵念，一心不乱，如上观察者，决定得生彼佛净国。</p>
<p>地藏菩萨请问法身赞中，如前第五章所引七言偈云：彼人生于净莲华，闻法所说无量寿。</p>
<p>地藏菩萨仪轨中，如前第五章所引文云：舍身后生极乐。</p>
<p>又蕅益大师占察行法中，如前第八章所引文云：欲随意往生净佛国土者，应受持修行此忏悔法；故行法中最后发愿云：舍身他世生在佛前，面奉弥陀历侍诸佛，亲蒙授记回入尘劳，普会群迷同归秘藏。大师所撰行法，悉宗地藏占察经文。劝赞往生，可为诚证矣。</p>
<p>问：后世缁侣所传地藏赞文，未能雅饬，不足承用。今欲于菩萨前称扬赞叹诸功德者，应唱何偈乃为殊胜？</p>
<p>答：余所用者，依十轮经序品偈文挈集二种。又蕅益大师忏愿仪中所述赞偈，悉宗十轮长行经文，称美圣德无不周遍，叹观止矣。今并写录于此章后，藉以为圣德大观一卷作综结焉。</p>
<p>依经挈集赞偈二种。第一文云：</p>
<p>七圣财伏藏，无畏佛音声，诸菩萨胜幢，众生之尊首。与怖者为城，如明月示道，生善根如地，破惑如金刚。假使百劫中，赞说其功德，犹尚不能尽，故皆当供养。</p>
<p>第二文云：</p>
<p>一日称地藏，功德大名闻。胜俱胝劫中，称余智者德。众生五趣身，诸苦所逼切。归敬地藏者，有苦悉皆除。现作种种身，为众生说法。具足施功德，悲愍诸众生。假使百劫中，赞说其功德，犹尚不能尽，故皆当供养。</p>
<p>蕅益大师忏愿仪中赞偈。文云：</p>
<p>南无地藏菩萨摩诃萨，以神通力，现声闻像。是诸微妙功德伏藏；是诸解脱珍宝出处；是诸菩萨明净眼目；是趣涅槃商人导首；如如意珠雨众财宝，随所希求皆令满足。照行善者，犹如朗日；照失道者，犹如明炬；除烦恼热，如月清凉；渡四流者，为作桥梁；趣彼岸者，为作船筏；伏诸外道，如师子王；降诸天魔，如大龙象；护诸怖畏，如亲如友；防诸怨敌，如堑如城；救诸危难，犹如父母；藏诸怯劣，犹若丛林；令诸有情，善根不坏；现妙境界，令众欣悦；劝发有情，增上惭愧；求福慧者，令具庄严；能无功用，转大法轮；殊胜功德，不能测量；久修坚固大愿大悲；勇猛精进过诸菩萨。于一食顷，至心归依，称名念诵，礼拜供养。能令一切，皆离忧苦；求诸所愿，速得满足；安置生天，涅槃之道；故我一心，归命顶礼。</p>
<p>地藏菩萨圣德大观竟</p>
                </article>
                                                <div class="spanout"><button class="mdui-fab mdui-fab-mini mdui-color-theme-accent mdui-ripple mdx-share" mdui-menu="{target: '#mdxshare'}"><i class="mdui-icon material-icons">&#xe80d;</i></button>
                <ul class="mdui-menu" id="mdxshare">
                <li class="mdui-menu-item mdx-s-img-li"><a href="javascript:mdx_show_img()"><i class="mdui-icon material-icons mdx-share-icon">&#xe3f4;</i> 生成分享图</a></li>
                <li class="mdui-menu-item">
<a href="http://service.weibo.com/share/share.php?appkey=&amp;title=%e5%9c%b0%e8%97%8f%e8%8f%a9%e8%90%a8%e5%9c%a3%e5%be%b7%e5%a4%a7%e8%a7%82&amp;url=&amp;pic=http://rxl.xuefovip.com/wp-content/uploads/2018/10/faputixin.jpg&amp;searchPic=false&amp;style=simple" class="mdui-ripple" target="_blank"><svg class="mdx-share-icon" viewBox="0 0 1024 1024" xmlns="http://www.w3.org/2000/svg" width="25" height="25"><path d="M783.05 155.7c-30.14-6.86-70.57-5.46-121.28 4.12-.7 0-1.4.35-2.1 1.06l-1.07 2.1-1.05 1.06c-7.56 2.02-13.7 6.33-18.55 12.83-4.83 6.5-7.2 13.54-7.2 21 0 10.3 3.42 18.82 10.28 25.67 6.85 6.86 15.12 10.3 24.7 10.3h3.07c.7 0 2.2-.37 4.66-1.07 2.38-.7 5.02-1.23 7.74-1.58 2.73-.36 5.63-1.07 8.8-2.12 3.07-1.06 5.88-2.02 8.26-3.08 2.37-1.05 7.03-1.58 13.88-1.58 6.86 0 15.3.53 25.23 1.58 9.94 1.06 20.92 3.6 32.88 7.65 12.04 4.13 24 9.23 35.94 15.38 11.96 6.15 24 14.77 35.95 25.66 12.04 10.9 22.5 23.55 31.38 37.96 17.84 40.35 21.27 79.37 10.28 117.07 0 .7-.18 1.4-.53 2.1-.35.72-.88 2.4-1.58 5.1-.7 2.73-1.4 5.28-2.1 7.66-.7 2.36-1.4 5.44-2.12 9.22-.7 3.77-1.05 7.03-1.05 9.75 0 6.16 1.67 11.25 5.1 15.38 3.42 4.13 7.73 7.03 12.83 8.7 5.18 1.67 11.16 2.55 18.02 2.55 19.16 0 30.5-11.6 33.92-34.9 8.26-26.7 12.83-52.2 13.9-76.46 1.05-24.25-.7-45.7-5.1-64.16-4.5-18.45-11.17-35.77-20.05-51.85-8.87-16.1-19.16-29.8-30.85-41.05-11.7-11.34-24.7-21.53-39.1-30.85-14.42-9.23-28.3-16.6-41.67-22.06-13.18-5.36-27.07-9.75-41.4-13.18zm17.5 289.4c4.13 0 7.9-1.04 11.33-3.06s6.16-4.66 8.26-7.65c2.02-3.08 3.43-6.34 4.13-9.76.7-.7 1.06-1.67 1.06-3.08 8.26-78.05-19.16-122.52-82.27-133.42-18.54-3.43-35.68-3.78-51.4-1.05-4.85 0-8.9 1.22-12.32 3.6-3.43 2.36-6.33 5.44-8.8 9.22-2.36 3.78-3.6 7.73-3.6 11.78 0 6.85 2.38 12.65 7.22 17.4 4.83 4.75 10.63 7.2 17.5 7.2 53.43-12.3 82.25 4.76 86.3 51.34 1.4 11.6.7 22.58-2.1 32.87 0 6.86 2.36 12.66 7.2 17.4 4.74 4.76 10.63 7.13 17.48 7.22zM435.6 659.67c-4.83 3.42-9.75 4.92-14.94 4.65-5.1-.34-8.7-2.53-10.8-6.67l-2.12-4.13c-.7-1.4-1.05-2.72-1.05-4.13v-4.13c0-2.02.36-3.78 1.06-5.1l2.1-4.13c.7-1.4 1.68-2.36 3.1-3.06l3.06-4.13c5.45-4.13 10.8-5.8 15.9-5.1s8.7 3.44 10.82 8.18c2.02 2.73 2.9 5.8 2.55 9.23-.36 3.44-1.42 6.7-3.1 9.77-1.66 3.16-3.85 6.06-6.58 8.8zm-87.45 73.9c-4.13.72-8.08.9-11.78.54-3.78-.35-7.2-1.05-10.3-2.1-3.07-1.06-6.14-2.3-9.22-3.6-3.07-1.33-5.62-3.27-7.73-5.64-2.1-2.46-3.96-4.83-5.63-7.2-1.67-2.38-3.07-5.1-4.13-8.18s-1.6-6.33-1.6-9.76c0-7.55 2.03-14.85 6.16-22.06 4.13-7.2 9.76-13.35 16.97-18.45 7.2-5.18 15.2-8.08 24.17-8.7 6.15-.7 12.12-.52 18 .53s10.82 2.73 14.96 5.1c4.13 2.37 7.73 5.1 10.8 8.18 3.08 3.08 5.37 6.68 6.7 10.8 1.3 4.15 2 8.54 2.1 13.37 0 7.56-2.2 14.68-6.7 21.54-4.47 6.86-10.44 12.66-18 17.4-7.56 4.76-15.82 7.48-24.8 8.27zm37-194.05c-19.86 2.03-37.7 6.7-53.43 13.9s-28.13 15.38-37 24.6c-8.88 9.23-16.44 19.17-22.68 29.8-6.15 10.64-10.46 21-12.83 31.3-2.38 10.27-3.96 19.68-4.66 28.2-.7 8.53-1.06 15.2-1.06 20.04l1.07 8.18v4.13c0 2.02.7 6.15 2.1 12.3s3.26 11.78 5.63 16.96c2.38 5.2 6.33 10.82 11.78 16.98 5.45 6.15 11.95 11.25 19.5 15.38 45.27 21.88 87.38 28.56 126.5 20.04 39-8.53 70.56-28.22 94.56-59.07 9.58-11.6 15.9-26 18.98-43.15 3.08-17.14 2.37-34.36-2.1-51.86-4.5-17.4-12.14-33.3-23.12-47.72-11-14.4-27.25-25.5-48.78-33.4-21.45-7.82-46.32-10.02-74.45-6.6zm29.9 284.42c-74.02 3.43-136.95-10.98-188.63-43.15-51.76-32.17-77.6-72.86-77.6-122.17 0-48.6 25.66-90.53 77.08-125.77 51.4-35.24 114.43-54.58 189.14-58 74.7-3.43 137.72 8.87 189.14 36.9 51.4 28.04 77.08 66.36 77.08 114.97 0 49.3-26.2 93.6-78.66 132.9-52.4 39.45-114.97 60.8-187.56 64.32zm313.5-319.2c-10.3-2.04-16.97-5.1-20.05-9.24s-3.6-7.83-1.58-11.34l3.08-5.1c.7-.7 1.4-1.67 2.1-3.08s2.12-4.3 4.14-8.7c2.02-4.48 3.6-8.87 4.66-13.36 1.05-4.48 1.93-9.93 2.55-16.43.7-6.5.44-12.66-.53-18.46-.97-5.8-3.08-12.12-6.16-18.97-3.07-6.86-7.38-13-12.83-18.46-9.58-9.58-22.15-15.73-37.53-18.46-15.38-2.7-30.85-2.9-46.23-.5-15.4 2.36-29.98 5.44-43.7 9.2-13.7 3.8-25.04 7.4-33.92 10.82l-13.35 6.16c-6.86 2.02-12.5 3.42-16.97 4.13-4.48.7-7.9.54-10.28-.52-2.37-1.05-4.3-2.02-5.63-3.08-1.3-1.05-1.84-3.42-1.58-7.2.36-3.78.7-7.03 1.06-9.76.35-2.72 1.23-7.03 2.55-12.83 1.4-5.8 2.37-10.45 3.07-13.88 0-8.17-.52-15.9-1.58-23.1-1.05-7.22-3.25-15.22-6.68-24.1-3.44-8.87-8.36-16.08-14.95-21.53-6.5-5.46-14.77-9.94-24.7-13.37-9.93-3.43-22.76-4.48-38.58-3.07-15.73 1.3-33.58 5.45-53.44 12.3-24 8.18-48.34 20.4-73.04 36.4-24.7 16.07-46.06 32.86-64.26 50.26-18.2 17.5-34.8 34.37-49.83 50.8-15.1 16.44-26.7 29.8-34.97 40.08l-11.34 16.44c-22.6 29.44-39.38 58.88-50.37 88.24-10.9 29.35-16.08 51.6-15.38 66.62v21.53c4.13 32.87 14.24 62.32 30.32 88.33 16.08 26.02 35.24 47.02 57.57 63.1 22.32 16.1 48.5 29.8 78.66 41.05 30.15 11.35 59.15 19.53 86.92 24.62 27.78 5.1 57.05 8.7 87.9 10.8 50.7 4.14 103.35.2 157.76-11.77 54.5-11.95 105.2-32.7 152.14-62.13 46.93-29.45 80.06-64.7 99.23-105.74 11.7-24 17.66-46.58 18-67.76.37-21.18-3.24-38.5-10.8-51.85-7.56-13.36-17.3-25.14-29.35-35.42-11.96-10.3-23.3-17.85-33.93-22.6-10.63-4.83-20.04-7.9-28.3-9.22v.17z"/></svg> 分享到 微博</a>
</li>
<li class="mdui-menu-item">
<a href="http://connect.qq.com/widget/shareqq/index.html?site=%e4%bd%9b%e6%b3%95%e4%ba%ba%e7%94%9f%ef%bc%88xuefo.vip%ef%bc%89&amp;title=%e5%9c%b0%e8%97%8f%e8%8f%a9%e8%90%a8%e5%9c%a3%e5%be%b7%e5%a4%a7%e8%a7%82&amp;summary=%e5%9c%b0%e8%97%8f%e8%8f%a9%e8%90%a8%e5%9c%a3%e5%be%b7%e5%a4%a7%e8%a7%82%e5%bc%98%e4%b8%80%e5%a4%a7%e5%b8%88%e7%bc%96%e8%bf%b0%e5%9c%b0%e8%97%8f%e8%8f%a9%e8%90%a8%e5%9c%a3%e5%be%b7%e5%a4%a7%e8%a7%82%e5%ba%8f%e7%ac%ac%e4%b8%80%e7%ab%a0%20%e8%af%91%e5%90%8d%e8%be%a8%e5%bc%82%e7%ac%ac%e4%ba%8c%e7%ab%a0%20%e5%8d%81%e8%bd%ae%e7%bb%8f%e5%a4%a7%e6%97%a8%e7%ac%ac%e4%b8%89%e7%ab%a0%20%e5%8d%a0%e5%af%9f%e7%bb%8f...&amp;pics=http://rxl.xuefovip.com/wp-content/uploads/2018/10/faputixin.jpg&amp;url=" class="mdui-ripple" target="_blank"><svg class="mdx-share-icon" viewBox="0 0 1024 1024" xmlns="http://www.w3.org/2000/svg" width="25" height="25"><path d="M877.52 671.695c-5.755-81.48-59.027-149.772-89.82-185.1 4.266-10.264 14.677-69.754-25.503-110.348.073-.975.073-1.95.073-2.877 0-160.085-111.006-275.334-250.27-275.846-139.264.536-250.27 115.76-250.27 275.846 0 .95 0 1.926.073 2.877-40.18 40.594-29.745 100.084-25.503 110.348-30.77 35.328-84.04 103.62-89.82 185.125-1.048 21.43 2.195 52.638 12.362 66.51 12.434 16.92 46.543-3.412 70.924-57.44 6.778 25.04 22.43 63.268 57.88 111.762-59.318 13.897-76.214 73.947-56.27 106.788 14.067 23.113 46.274 42.13 101.79 42.13 98.767 0 142.384-27.233 161.865-46.226 3.95-4.145 9.68-6.12 16.97-6.144 7.29 0 13.02 2 16.97 6.144 19.48 18.993 63.097 46.226 161.84 46.226 55.54 0 87.723-19.017 101.79-42.154 19.968-32.817 3.048-92.867-56.222-106.764 35.425-48.518 51.102-86.723 57.88-111.763 24.38 54.052 58.466 74.36 70.9 57.44 10.19-13.896 13.41-45.104 12.36-66.51z"/></svg> 分享到 QQ</a>
</li>
<li class="mdui-menu-item">
<a href="https://sns.qzone.qq.com/cgi-bin/qzshare/cgi_qzshare_onekey?url=&amp;title=%e5%9c%b0%e8%97%8f%e8%8f%a9%e8%90%a8%e5%9c%a3%e5%be%b7%e5%a4%a7%e8%a7%82&amp;content=utf-8" class="mdui-ripple" target="_blank"><svg class="mdx-share-icon" viewBox="0 0 1024 1024" xmlns="http://www.w3.org/2000/svg" width="25" height="25"><path d="M957.434 412.258c-8.28-23.668-309.126-44.82-309.126-44.82s-111.286-279.42-138.2-279.42c-26.91 0-138.253 279.42-138.253 279.42s-299.562 21.04-309.128 44.82C53.16 436.032 286.42 629.773 286.42 629.773s-68.876 294.215-52.817 307.105c16.11 12.894 276.45-145.01 276.45-145.01s258.38 163.378 276.51 145.01c13.314-13.506-22.437-178.836-41.796-262.453-.615-2.677-101.05 11.167-212.39 11.89-98.863.67-209.145-6.03-209.145-6.03l257.43-191.17s-80.01-14.57-140.77-20.037c-86.838-7.815-162.927-7.648-153.472-10.045 15.05-3.798 120.573-13.678 223.688-10.05 94.113 3.35 187.212 20.04 187.212 20.04L439.892 652.156s56.227 8.653 102.894 10.44c88.903 3.404 197.392.948 197.17 0-3.303-14.008-6.21-32.823-6.21-32.823s231.97-193.85 223.688-217.515zm0 0"/></svg> 分享到 QQ空间</a>
</li>            </ul>
                <i class="mdui-icon material-icons">&#xe54e;</i> 没有标签<span class="mdui-text-color-black-disabled timeInPost" itemprop="datePublished"><i class="mdui-icon material-icons info-icon">&#xe192;</i> 2015-07-29</span>
                <div class="mdui-divider"></div><div itemscope itemtype="http://schema.org/WebPage" id="crumbs"> <a itemprop="breadcrumb" href="http://rxl.xuefovip.com/">首页</a> &nbsp;&nbsp;<span class="mdx-spr">•</span>&nbsp;&nbsp; <a itemprop="breadcrumb" href="category/%e8%88%ac%e8%8b%a5%e6%96%87%e6%b5%b7.html">般若文海</a> &nbsp;&nbsp;<span class="mdx-spr">•</span>&nbsp;&nbsp; <span class="current">地藏菩萨圣德大观</span></div></div>
            </div>

<div class="mdui-color-theme" style="line-height:1.8;font-size:21px;text-align:center;padding:21px 0;">
  <div class="howMenu">点击左上角按钮，更多精彩功能</div>发心为利他，求正等菩提<br/>随喜乐分享，无量胜功德<div class="howShare">点击右上角按钮，使用微信扫码分享或者手机继续阅读</div>
</div>
         <div id="indic"></div>

            <div class="mdx-share-img" id="mdx-share-img"><div class="mdx-si-head" style="background-image:linear-gradient(to bottom, rgba(0,0,0,0) 45%,rgba(0,0,0,0.7) 100%),url(../../wp-content/uploads/2018/10/faputixin.jpg);"><p>佛法人生（xuefo.vip）</p><span>地藏菩萨圣德大观</span></div><div class="mdx-si-sum">地藏菩萨圣德大观弘一大师编述地藏菩萨圣德大观序第一章 译名辨异第二章 十轮经大旨第三章 占察经大旨第四章 本愿经大旨第五章 法身赞及仪轨大旨并灭定业真言第六章 他经流传第七章 诸家…</div><div class="mdx-si-box"><span>扫描二维码继续阅读</span><div class="mdx-si-qr" id="mdx-si-qr"></div></div><div class="mdx-si-time">2015-07-29</div></div>
      <button class="mdui-fab mdui-color-theme-accent mdui-fab-fixed mdui-fab-hide scrollToTop mdui-ripple"><i class="mdui-icon material-icons">&#xe316;</i></button>
      <footer class="foot mdui-text-center">粤ICP备16093472号-1</footer>
    </div>
    <script>var mdx_offline_mode = 0;</script>
        <script type='text/javascript' src='../../wp-content/plugins/smartideo/static/smartideo16b9.js?ver=2.5.2'></script>
<script type='text/javascript' src='../../wp-content/themes/mdx/js/jquery.min340a.js?ver=1.8.3.c160b7e'></script>
<script type='text/javascript' src='../../wp-content/themes/mdx/mdui/js/mdui.min340a.js?ver=1.8.3.c160b7e'></script>
<script type='text/javascript' src='../../wp-content/themes/mdx/js/qr340a.js?ver=1.8.3.c160b7e'></script>
<script type='text/javascript' src='../../wp-content/themes/mdx/js/ra340a.js?ver=1.8.3.c160b7e'></script>
<script type='text/javascript' src='../../wp-content/themes/mdx/js/h2c340a.js?ver=1.8.3.c160b7e'></script>
<script type='text/javascript' src='../../wp-content/themes/mdx/js/lazyload6a02.js?v=20190830&amp;ver=1.8.3.c160b7e'></script>
<script type='text/javascript'>
/* <![CDATA[ */
var ajaxcomment = {"ajax_url":"http:\/\/rxl.xuefovip.com\/wp-admin\/admin-ajax.php","order":"asc","formpostion":"top"};
/* ]]> */
</script>
<script type='text/javascript' src='../../wp-content/themes/mdx/ajax-comment/app8a54.js?ver=1.0.0'></script>
<script type='text/javascript' src='../../wp-includes/js/hoverIntent.minc245.js?ver=1.8.1'></script>
<script type='text/javascript'>
/* <![CDATA[ */
var megamenu = {"timeout":"300","interval":"100"};
/* ]]> */
</script>
<script type='text/javascript' src='../../wp-content/plugins/megamenu/js/maxmegamenuf8a7.js?ver=2.5.3.2'></script>
<script type='text/javascript' src='../../wp-includes/js/wp-embed.min340a.js?ver=1.8.3.c160b7e'></script>
<script type='text/javascript' src='../../../qzonestyle.gtimg.cn/qzone/qzact/common/share/share340a.js?ver=1.8.3.c160b7e'></script>
	<script id="wxcs-script">
	WX_Custom_Share = function(){
		
		var xhr = null;
		var url = 'http://rxl.xuefovip.com/wp-admin/admin-ajax.php';
		var signature_url = window.location.href.split('#')[0];
		var formData = {
			action: 'wxcs_get_share_info',
			type: 'post',
			id: 174477,
			signature_url: signature_url
		};
		
		this.init = function(){
			if( window.XMLHttpRequest ){
				xhr = new XMLHttpRequest();
			}
			else if( window.ActiveXObject ){
				xhr = new ActiveXObject('Microsoft.XMLHTTP');
			}
			
			get_share_info();
		}
		
		function formatPostData( obj ){
			
			var arr = new Array();
			for (var attr in obj ){
				arr.push( encodeURIComponent( attr ) + '=' + encodeURIComponent( obj[attr] ) );
			}
			
			return arr.join( '&' );
		}
		
		function get_share_info(){
			
			if( xhr == null ) return;
			
			xhr.onreadystatechange = function(){
				if( xhr.readyState == 4 && xhr.status == 200 ){
					
					var data = eval('(' + xhr.responseText + ')');
					
					if( data == null ){
						return;
					}
					
					var info = {
						title: data.title,
						summary: data.desc,
						pic: data.img,
						url: data.url
					}
					
					if( formData.type == 'other' ){
						info.title = document.title;
						info.summary = location.href;
						info.url = location.href;
					}
					
					if( data.use_actual_url == true ){
						info.url = location.href;
					}

					if( data.error ){
						console.error( '自定义微信分享: ' )
						console.error( data.error );
					}
					else if( data.appid ){
						info.WXconfig = {
							swapTitleInWX: data.swapTitleInWX,
							appId: data.appid,
							timestamp: data.timestamp,
							nonceStr: data.nonceStr,
							signature: data.signature
						}
					}
					
					setShareInfo( info );
				}
			};
			
			xhr.open( 'POST.html', url, true);
			xhr.setRequestHeader( 'Content-Type', 'application/x-www-form-urlencoded' );
			xhr.send( formatPostData( formData ) );
		}
		
	}
	
	new WX_Custom_Share().init();
	</script>
	            <script>
      function snbar(){
        mdui.snackbar({
          message: '已自动定位到你此前阅读处&nbsp;&nbsp;&nbsp;',
          buttonText: '从头阅读',
          timeout: 10000,
          onButtonClick: function(){
              $("body,html").animate({scrollTop:0},700);
          },
        });
      }
      var ifscr = 0;
      var moreinput = "'更多选项'";
      var morecomment = "加载更多评论";
      var nomorecomment = "没有更多了";
              ifscr = 1;
            var mdx_comment_ajax = 0;
              mdx_comment_ajax = 1;
            var mdx_imgBox = 0;
            var mdx_tapToTop = 0;
              mdx_tapToTop = 1;
            </script>
            <script>
      //Show Read Pro'
      $('#indic').radialIndicator({
        displayNumber: false,
        radius: 27,
        barColor: '#ffffff',
        roundCorner: false,
        barWidth: 3,
        barBgColor: '#536dfe',
      });
      var ind = $('#indic').data('radialIndicator');
      var mdx_si_i18n = '长按/右键保存图片';
      var mdx_github_i18n_1 = '在 Github 上查阅';
      var mdx_github_i18n_2 = '获取 Github 仓库信息时出现问题<br>尝试直接访问';
      var mdx_post_i18n_1 = '这个页面没有摘要。';
      var mdx_post_i18n_2 = '前往页面';
      var mdx_post_i18n_3 = '获取页面信息时出现问题<br>尝试直接访问';
</script>
<script type='text/javascript' src='../../wp-content/themes/mdx/js/post340a.js?ver=1.8.3.c160b7e'></script><!--Theme Version 1.8.3.c160b7e-->
  </body>

<!-- Mirrored from rxl.xuefovip.com/index.php/archives/174477 by HTTrack Website Copier/3.x [XR&CO'2014], Tue, 21 Jan 2020 15:15:23 GMT -->
</html>

<!--
Performance optimized by W3 Total Cache. Learn more: https://www.w3-edge.com/products/

Page Caching using disk: enhanced (Requested URI is rejected) 
Database Caching using disk

Served from: rxl.xuefovip.com @ 2020-01-06 20:50:47 by W3 Total Cache
-->